<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Miss Harriet by Guy de
Maupassant</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

h2 span.smaller {
 font-size: 80%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

p.i2 {
 text-indent: 3em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.blockquot {
 margin-left: 10%;
 margin-right: 0%;
 text-align: justify;
 font-size: 0.9em;
 text-indent: 1.5em;
}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

em.gesperrt {
 font-style: normal;
 letter-spacing: 0.2em;
 padding-left: 0.2em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.figcenter, .figcenter img {
 max-width: 100%;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

ul.TOC li {
 margin-top: 0.25em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>
<hr class="chap" />
<div class="chapter"></div>
<div class="figcenter"><img src="images/cover.jpg" alt="Cover"
title="" /></div>
<hr class="chap" />
<p class="center"><span class="caption-large">MISS
HARRIET</span></p>
<hr class="chap" />
<p class="center"><span class="caption">GUY DE
MAUPASSANT</span></p>
<p class="center"><span class="caption-150">ÖSSZES MŰVEI</span></p>
<p class="center"><span class="caption-150">IX.</span></p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">AZ ATHENAEUM IRODALMI
ÉS NYOMDAI R.-T. KIADÁSA</span></p>
<hr class="chap" />
<p class="center"><span class="caption-150">GUY DE
MAUPASSANT</span></p>
<h1>MISS HARRIET</h1>
<p>&nbsp;</p>
<p class="center"><span class="caption-small">FORDÍTOTTA</span></p>
<p class="center"><span class="caption-large">TÓTH ÁRPÁD</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">AZ ATHENAEUM IRODALMI
ÉS NYOMDAI R.-T. KIADÁSA</span></p>
<hr class="chap" />
<p class="center"><span class="caption-small">A MISS HARRIET CÍMŰ
NOVELLÁSKÖTET<br />
ELSŐ KIADÁSA 1884-BEN JELENT MEG</span></p>
<p class="center"><span class="caption-small">11645. – Budapest, az
Athenaeum r.-t. könyvnyomdája.</span></p>
<hr class="chap" />
<p><span class="pagenum"><a name="Page_5" id=
"Page_5">-5-</a></span></p>
<div class="chapter">
<h2>Miss Harriet.</h2>
</div>
<p>Heten voltunk az angolos útikocsin, négy nő és három férfi, az
utóbbiak egyike fönn a bakon, a kocsis mellett; így emelkedtünk a
lovak minden lépésénél feljebb és feljebb a nagy dombra fölkígyózó
országúton.</p>
<p>Már hajnalban elindultunk Étretatból, hogy megnézzük a
tancarville-i romokat: bóbiskoltunk még, álmos zsibbadtsággal a
friss reggeli levegőn. Főleg az asszonyok csukták le minduntalan
szempilláikat, nem lévén hozzászokva az ilyen vadászosan korai
felkeléshez: fejük le-lecsuklott, sőt ásítgattak is, érzéketlenül a
napkelte lírája iránt.</p>
<p>Ősz volt. Az út két oldalán lekopasztott mezők nyujtóztak,
sárgán a levágott zab és rozs rövid torzsaitól, melyek rosszul
borotvált szakáll módjára borostázták a földet. A ködös róna
füstölögni látszott. A levegőben pacsirták énekeltek, a bokrok közt
egyéb madárnép csiripelt.</p>
<p>Végre a nap is fölkelt előttünk a látóhatárról s teljesen vörös
volt; amint emelkedett, a percről-percre jobban világosodó mező
ébredni kezdett, mosolygott, szinte megrázkódott s levetette fehér
párafátylait, mint ágyából kelő leány az ingét.</p>
<p>D’Étraille gróf hátrakiáltott a bakról: »Nézzék csak, ahol egy
nyúl!« – s karját a baloldali lóherés <span class=
"pagenum"><a name="Page_6" id="Page_6">-6-</a></span> felé
lendítette. Az ügető állatot eltakarta a zöld, csak nagy tapsifülei
látszottak ki; egyszerre a szántásba kanyarodott, majd egy
pillanatra megállt, hogy aztán újra vad, cikcakos futásba kezdjen,
el-elakadva és nyugtalanul, mindenfelé veszélyt neszezve s nem
tudva tanácstalanságában, merre meneküljön. Végre nekilódult s
hátulsó lábai fölvetésével nagy ugrások közt tűnt el az egyik
széles céklatáblában. A férfiak mind felébredtek a
nyúlnézésben.</p>
<p>René Lemanoir kijelentette: – »Ma reggel igazán rossz gavallérok
vagyunk!« – s szomszédjára pillantva, a kis de Sérennes bárónéra,
aki még alig ocsudott fel az alvásból, félhangosan folytatta: –
»Maga persze a férjére gondol, báróné! Nyugodjon meg, a báró csak
szombatra jön vissza. Addig még négy napunk van!«</p>
<p>Az asszony álmos mosollyal felelte: – »Maga ostoba!« – aztán
lerázva kábultságát, tovább beszélt: »Lássák, inkább mesélhetnének
nekünk valami jó, tréfás dolgot. Chenal úr például, akiről az a hír
jár, hogy nagyobb szerencséje volt Richelieu hercegnél is,
elmondhatná valamelyik szerelme történetét, amelyik éppen az eszébe
jut.«</p>
<p>Léon Chenal, az öreg festő, a még mindig nagyon szép, erős,
büszke tartású férfi, akit annyian szerettek, kezébe fogta hosszú
fehér szakállát s mosolygott; aztán, némi eltünődés után, egyszerre
elkomolyodott.</p>
<p>– Nem lesz vidám história, hölgyeim; életem leggyászosabb
szerelmét mesélem el önöknek. Kívánom barátaimnak, hogy ne
ébresszenek soha hasonló szenvedélyt. <span class=
"pagenum"><a name="Page_7" id="Page_7">-7-</a></span></p>
<h3>I.</h3>
<p>Huszonöt éves voltam akkor s a normand partok mentén
kamasz-piktorkodtam.</p>
<p>»Kamasz-piktorkodás«-nak nevezem azt a hátizsákos,
kocsmából-kocsmába kószáló életet, melynek ürügye mindenféle
természet utáni tanulmányok meg tájképek pingálása. Nem ismerek
jobb mulatságot ennél a kóbor, ötletszerű ide-odabarangolásnál. Az
ember szabad, nem köti semmi nyűg, semmi gond, semmi egyoldalúság,
még a holnappal sem kell törődnie. Azt az utat választjuk, amelyik
tetszik, csak a fantázia irányít, csak a látás gyönyöre kormányoz.
Megállunk, mert egy patak elandalít, mert egy vendégfogadóból sült
krumpli jószaga csap meg. Néha a klematiszok illata dönti el,
mitévő légy, máskor egy kocsmai felszolgáló lány üde tekintete. Ne
nézze le senki az effajta paraszti szerelmeket. Ezeknek a lányoknak
is van lelkük, és van testük is: kemény arcocskájuk és friss
ajkaik; heves csókjuk olyan erős és ízes, mint valami vad gyümölcs.
A szerelem mindig értékes, bárhonnan ered. A szív, mely jöttünkre
feldobog, a szem, mely távozásunk miatt könnyet ont, oly ritka,
édes és drága valami, amit sohasem szabad megvetnünk.</p>
<p>Ízleltem légyottokat kankalinos árkokban, alvó tehenek istállói
mögött s a padlások szalmáján, ahol még az elmúlt nap melege
langyoskodott. Emlékszem durva, szürke vászoningekre, melyek
rugalmas és kemény tagokat takartak s visszavágyom némely naív és
keresetlen ölelésekre, melyek őszinte nyerseségükben finomabbak
voltak a kacér és nagyon úri asszonyok minden agyafúrt
szerelmeskedésénél. <span class="pagenum"><a name="Page_8" id=
"Page_8">-8-</a></span></p>
<p>Ami azonban legimádandóbb ezekben a kalandos barangolásokban, az
maga a vidék, az erdők, a napkelték, az alkonyok, a holdas esték. A
festőféle ilyenkor éli nászútját a földdel. Az ember egyedül van
vele, hosszú és csöndes pásztorórákon. Heverőhelyem a rét,
margaréták és pipacsok serege, s kitárt szemeim a nap
fényzuhatagában a messzi kis falut látják, hegyes tornyával,
melyben delet harangoznak.</p>
<p>Az ember leül a forrás szélén, mely egy tölgy alján fakad,
törékeny, magas, élettől ragyogó füvek hajszál-sűrűje közt.
Letérdepelek, odahajlok, inni a hideg és átlátszó vízből, mely
benedvesíti bajuszomat és orromat: iszom, s ez olyan kéjes testi
érzés, mintha szájon csókolnám a forrást. Olykor egy-egy öblös
medermélyedésre találok a vékony vízerek mentén s megmerítem benne
magam, egészen meztelenül: ilyenkor a test, tetőtől-talpig, valami
jeges és gyönyörűséges simogatást érez, a könnyű és eleven
vízfolyás remegő érintését.</p>
<p>A dombon vígság önt el, a tavak partján mélabú: rajongsz, mikor
a nap vérző felhők óceánjába fúl s a folyókra vörös visszfények
csóváit dobja. És este, az ég mélyébe tűnő hold alatt, ezer furcsa
dologra gondolsz, melyek sohasem jutnának eszedbe a nappal égető
világosságában.</p>
<p>Nos, mikor egyszer így bolyongtam, még pedig éppen ezen a tájon,
ahol az idén járunk, egy este a Bénouville nevű kis faluba érkeztem
meg, mely a szirtes tengerszegélyre lapul Yport és Étretat között.
Fécampból jöttem, mindenütt a magas, falegyenességű part mentén,
melynek krétás, kiugró sziklái meredek lapokban zuhannak a
tengerre. Reggel óta tapostam a rövid füvet, mely oly finom és
bársonyos, mint valami szőnyeg s a <span class="pagenum"><a name=
"Page_9" id="Page_9">-9-</a></span> mélység szélén a tenger sós
lehében sarjad. Telitorokkal énekeltem, nagyokat lépkedve s hol
egy-egy sirály lassú és kerek elhajlású röptét néztem el, amint az
ég kékjén tovalendítette szárnyai fehér ívét, hol a zöld tengeren
ringó halászbárkák barna vitorláit bámultam: boldog, gondatlan és
szabad nap volt az.</p>
<p>Mondták volt nekem, hogy van itt egy apró major, ahol az utasok
szállást kaphatnak: afféle kis csárda, melyet egy parasztasszony
tart fenn, normand udvar közepén, dupla bükkfasorral övezve.</p>
<p>Elhagyva a partot, el is értem a nagy fák közé bújt tanyát s
jelentkeztem Lecacheur anyónál.</p>
<p>Öreg, ráncos és fanyar falusi néni volt, aki, úgy látszott,
vendégeit kedve ellenére, meglehetős bizalmatlansággal fogadja.</p>
<p>Májusban voltunk; a nyíló almafák illatos virágtetőt borítottak
az udvarra s szüntelenül rózsaszín szirmok keringő esőjét pergették
alá, melyek vég nélkül hulltak az emberekre és a fűre.</p>
<p>Megkérdeztem:</p>
<p>– No, Lecacheur néni, volna-e szobája a számomra?</p>
<p>Elcsodálkozva azon, hogy tudom a nevét, ezt felelte:</p>
<p>– Ahogy vesszük; mind ki van adva. De azér’ majd meglássuk!</p>
<p>Öt perc alatt megegyeztünk s leraktam a tarisznyámat a paraszti
szoba földjére, melynek bútorzata egy ágyból, két székből, egy
asztalból és egy mosdóból állott. A szoba a nagy, füstös konyhára
nyílt, melyben a csárda vendégei együtt étkeztek a majorbeliekkel
és a gazdasszonnyal, aki özvegyasszony volt. <span class=
"pagenum"><a name="Page_10" id="Page_10">-10-</a></span></p>
<p>Kezet mostam, aztán kimentem. A néni csirkepaprikást készített
estére a nagy, nyitott tűzhelyen, mely fölött füsttől feketén
függött az üstakasztó horog.</p>
<p>– Szóval más utas-vendége is van még ezidőszerint? –
kérdeztem.</p>
<p>A maga morgó módján felelte:</p>
<p>– Egy dáma van még itt, egy idős ánglius-fajta. Az lakik a másik
szobába’.</p>
<p>Napi öt sol ráfizetéssel kieszközöltem, hogy olyan napokon,
mikor szép idő lesz, egyedül étkezhetem künn az udvaron.</p>
<p>Kint terítettek tehát számomra az ajtó előtt s fogaimmal
nekiláttam a normand csibe sovány tagjainak, közben világos
almabort hörpintgetve s bele-beleharapva a nagy fehér kenyérbe,
mely már négynapos volt, de még mindig kitünően ízlett.</p>
<p>A fa kerítés-kapu, mely az útra szolgált, hirtelen kinyílt s egy
különös valaki indult be a ház felé. Nagyon sovány és nagyon magas
nő volt, oly feszesen körülcsavarva vörös kockás skót
vállkendőjével, hogy az ember azt hihette, nincsenek is karjai, ha
nem pillantotta volna meg, csípője magasságában, hosszú kezét, mely
egy fehér turista-napernyőt szorított. Múmiaszerű arca, körülötte a
kisütött szürke haj sodort tincseivel, melyek minden lépésére
megreszkettek, valahogyan úgy hatott rám, mintha egy sós heringet
aggattak volna körül vuklikkal. Gyorsan haladt át előttem, lesütött
szemekkel, s eltűnt a kunyhó mélyén.</p>
<p>Ez a különös jelenség jókedvűvé tett; nyilván a szomszédnőm
volt, az »ánglius«, akiről a gazdasszonyunk beszélt. <span class=
"pagenum"><a name="Page_11" id="Page_11">-11-</a></span></p>
<p>Aznap nem láttam újra. Másnap, amint éppen festeni készültem
annak a bájos völgynek az ölén, melyet önök is ismernek s amely
Étretatig húzódik le, egyszerre csak, szemeimet hirtelen felemelve,
valami furcsa dolgot pillantottam meg, amely a domb gerincén
magaslott fel; holmi fellobogózott árbocnak rémlett. Ő volt.
Alighogy meglátott, eltűnt.</p>
<p>Délben hazamentem étkezni s a közös asztalnál foglaltam helyet,
hogy megismerkedjem ezzel az eredeti öreg nővel. De
udvariaskodásaimra nem válaszolt, sőt apró figyelmességeim iránt is
érzéketlennek mutatkozott. Makacsul töltögettem poharába a vizet,
buzgón nyujtogattam eléje a fogásokat. Könnyű, csaknem
észrevehetetlen fejbiccentés, meg valami halkan mormogott,
érthetetlen angol szó volt minden köszönete.</p>
<p>Abbahagytam a vele való foglalkozást, noha gondolataimat
továbbra sem hagyta nyugton.</p>
<p>Három nap sem telt bele s már mindazt tudtam róla, amennyit Mme
Lecacheur tudhatott.</p>
<p>Miss Harrietnek hivatta magát. Egy eldugott faluban akarván
nyaralni, hat héttel azelőtt érkezett Bénouville-be, s amint
látszott, még nem igen szándékozott távozni. Az asztalnál nem
beszélt, gyorsan evett s közben egy-egy apró protestáns vitairatot
olvasgatott. Mindenkit elárasztott ezekkel a füzetekkel. Maga a
plébános is kapott belőlük négyet, amiket egy fiú juttatott el
hozzá két sou viteldíj fejében. Miss Harriet néhányszor, minden
előkészítő szó nélkül, egyszerre csak ilyeneket mondott közös
gazdasszonyunknak: »Én az Úristent szeretek legjobban; én őtet
csudálok minden teremtményében, imádok egész természetében, bent
hordozok mindig az enyim szívben.« S a megrőkönyödött
parasztasszonynak mingyárt <span class="pagenum"><a name="Page_12"
id="Page_12">-12-</a></span> kezébe is nyomta világmegváltó
röpiratai egyikét.</p>
<p>A falusiak nem szerették. A tanító kijelentette, hogy: »Ez egy
ateista«, – mire holmi megvetésféle nehezedett rá. A plébános Mme
Lecacheur kérdezősködésére azt felelte: »Eretnek személy, de Isten
nem kívánja a bűnös halálát és én egyébként tökéletes erkölcsűnek
találom.«</p>
<p>Ezek a szavak: »ateista, – eretnek«, melyeket senki sem értett
pontosan, gyanút hintettek a lelkekbe. Azonkívül úgy képzelték,
hogy az angol nő gazdag s életét azzal tölti, hogy az egész világot
bekóborolja, mert családja elűzte. És miért űzte el a családja?
Nyilván istentelensége miatt.</p>
<p>A valóságban Miss Harriet azok közé az elveken lovagoló,
csökönyös puritán nők közé tartozott, amilyen annyi terem
Angliában, azok közé a jó és kiállhatatlan vénlányok közé, akik
Európa minden table-d’hôte-ját ellepik, elvásítva Itáliát,
elmérgezve Svájcot, lakhatatlanná téve a Földközi-tenger bájos
városait, mert mindenüvé elviszik magukkal bizarr hóbortjaikat,
megkövesült vesztaszűzi erkölcseiket, leírhatatlan ruhadarabjaikat
s azt a sajátságos kaucsukszagot, mely azt a gondolatot kelti
bennünk, hogy éjszakánként talán holmi tokban raktározzák el
őket.</p>
<p>Valahányszor egy-egy szállodában ilyen példányra akadtam,
menekültem előlük, mint a madár, ha a mezőn madárijesztőt pillant
meg.</p>
<p>Ezt az egyet azonban olyan furcsának láttam, hogy már szinte
tetszett is nekem.</p>
<p>Mme Lecacheur a maga ösztönszerű idegenkedésével minden iránt,
ami nem volt paraszti dolog, korlátolt lelkében valóságos
gyűlöletet forralt a vénleány rajongó túlzásaival szemben. Külön
szóval is jellemezte Miss Harrietet, meglehetősen <span class=
"pagenum"><a name="Page_13" id="Page_13">-13-</a></span> megvető
szóval persze, mely nem is tudom hogyan kerülhetett a szájába,
talán valami zavaros és misztikus szellemi termékből szedte. »Ez
egy ördöngös!« – szokta mondani. – Én ezt a szót, ehhez a fanyar és
szentimentális lényhez ragasztva, ellenállhatatlanul komikusnak
éreztem. Azontúl én is csak »az ördöngös«-nek hívtam s furcsa
örömem telt a szó hangos kimondogatásában, ha észrevettem valahol
az angol lányt.</p>
<p>Megkérdeztem Lecacheur anyótól: »No, hát a mi ördöngösünk ma mit
csinál?«</p>
<p>S a paraszt néni szörnyűködve felelte:</p>
<p>– Hinné-e, uram, hogy ma kezibe vett egy varangyot, améknek
valaki letaposta a lábát, osztán bevitte a szobájába és beletette a
lavórjába, meg osztán bekötözte, mintha akárcsak ember vóna. Hát ez
csak nem istenes dolog!</p>
<p>Máskor meg, a sziklapart alján jártában, egy éppen kifogott nagy
halat vásárolt meg, semmi egyébért, csak hogy visszadobhassa a
tengerbe. És a halász, noha jól megfizették, agyba-főbe szidta,
mert a dolog felháborítóbban hatott rá, mintha a miss pénzt lopott
volna ki a zsebéből. Még egy hónap mulva se tudott dühbegurulás és
káromkodó szavak nékül beszélni az esetről. Ó, igen! ez a miss
Harriet csakugyan ördöngös egy nő volt s Lecacheur anyóval isteni
sugallat mondatta azt az elnevezést.</p>
<p>Az istállószolga, akit »az utász«-nak hívtak, mert fiatal
korában Afrikában szolgált, más véleményen volt. Ravaszdi képpel
mondta: »Vén skatulya, aki valaha élte világát!«</p>
<p>Ha a szegény leány mindezt tudta volna!</p>
<p>A kis cseléd, Céleste, nem szívesen szolgálta ki s én sehogy sem
értettem: miért? Talán csak azért, mert idegen nő volt, más fajból
való, más <span class="pagenum"><a name="Page_14" id=
"Page_14">-14-</a></span> nyelven beszélő, más hitet valló. És,
elvégre, ördöngös volt!</p>
<p>Idejét azzal töltötte, hogy bekószálta a vidéket, a természetben
keresve és imádva Istent. Egy este egy bokorban térdepelve
találtam. Valami vöröset pillantottam meg a leveleken keresztül s
mikor az ágakat széthajtottam, miss Harriet emelkedett fel,
megzavarodva, hogy így láttam őt s tekintete rémülten meredt rám,
mint a fényes nappal felvert baglyok szemei.</p>
<p>Olykor, ha a sziklák közt dolgoztam, hirtelen a partmeredély
szélén vettem észre, mint valami szemafór-póznát. Szenvedélyesen
nézte a nagy aranyfényű tengert s a bíborban izzó eget. Néha
egy-egy völgy ölén tűnt fel, amint gyorsan, ruganyos angol
léptekkel haladt előre; és én szembe mentem vele, vonzott feléje
valami, nem is tudom mi, talán csak az, hogy lássam kigyúlt arcát,
ezt a száraz, leírhatatan arcot, melyen valami mély belső öröm
elégedettsége ragyogott.</p>
<p>Gyakran találkoztam vele némely tanyazugban is, ahol a füvön ült
s az almafák árnyékában apró, bibliás könyve kinyitva hevert
térdein, míg tekintete a messziségbe révedezett.</p>
<p>Mert én sem mentem el, a szerelem ezer szála fűzött oda a tág
ölű és szelíd tájhoz. Jól éreztem magam a félrebújt tanyán, távol
mindentől, csak a Földhöz közel, a jó, egészséges, szép és zöld
földhöz, melyet egy napon majd mi magunk is önnön testünkkel
trágyázunk. És talán, – miért ne valljam meg? – egy kis kíváncsiság
is ott tartóztatott Lecacheur anyónál. Szerettem volna valahogy
megismerni ezt a különös miss Harrietet, s megtudni, mi megy végbe
az ilyen kóbor angol vénlányok magányos lelkében? <span class=
"pagenum"><a name="Page_15" id="Page_15">-15-</a></span></p>
<h3>II.</h3>
<p>Meglehetős furcsa módon ismerkedtünk össze. Valami tanulmányt
fejeztem be, melyet fenomenálisnak képzeltem, amint hogy az is
volt. Tizenöt évvel később tízezer frankért kelt el. Egyébként
olyan magától értetődő ügy volt, akár a kétszerkettő s rácáfolt
minden akadémiai szabályra. A vászon egész jobb oldala sziklát
ábrázolt, egy roppant, szemölcsös felületű sziklát, ellepve barna,
sárga meg vörös zuzmókkal, melyeken olajosan csordult végig a
napsütés. A fény – a mögöttem megbúvó napot nem lehetett látni, –
rátűzött a kövekre s tüzes arannyal vonta be őket. Jó dolog volt.
Az előtér csupa vakító ragyogás és nagyszerű lángolás.</p>
<p>És balra a tenger; nem a kék, vagy a palaszürke tenger, hanem a
vesekőszínű, zöldes, tejes áttetszésű tenger, mintegy megalvadva a
mélykék ég alatt.</p>
<p>Annyira elégedett voltam művemmel, hogy táncoltam, mikor
hazavittem a csárdába. Szerettem volna, hogy lássa az egész világ,
és pedig azonnal. Emlékszem, hogy egy útszélen legelésző tehénnek
is megmutattam, rákiáltva:</p>
<p>– Ezt nézd meg, öregem! Nem egyhamar látsz ehhez foghatót!</p>
<p>A ház elé érve, rögtön előkiabáltam Lecacheur anyót, fülrepesztő
ordítással:</p>
<p>– Hollahé! Csaplárosné lelkem, gyerünk csak, ezt gyertyázza meg
kend!</p>
<p>A parasztasszony előkerült s rábámult művemre ostoba szemével,
mely semmit sem látott a képen s még azt sem tudta
megkülönböztetni, hogy ökröt ábrázol-e, vagy valami házat.
<span class="pagenum"><a name="Page_16" id=
"Page_16">-16-</a></span></p>
<p>Az éppen hazaérkező Miss Harriet abban a pillanatban haladt el
mögöttem, mikor vásznamat kinyujtott karral tartottam a fogadósné
orra alá. Lehetetlen volt, hogy az ördöngös is meg ne lássa a
képet, mert a mutogatás közben gondom volt rá, hogy az ő szeme se
kerülhesse el. Egyszerre csak állva maradt, lenyűgözötten és
elképedve. Úgy látszik, éppen az ő sziklája volt az, ahová fel
szokott kapaszkodni, hogy kedvére elmerenghessen.</p>
<p>Oly nyomatékos és hízelgő britt »Aoh«-t sóhajtott ki magából,
hogy mosolyogva fordultam felé s megszólítottam:</p>
<p>– Legfrissebb tanulmányom, kisasszony!</p>
<p>Rajongva, komikus és megható hangon suttogta:</p>
<p>– Ó, uram, ön igazán megragadva eltalál a természetet!</p>
<p>Isten bizony elpirultam, mert ez a bók jobban meghatott, mintha
egy királynő mondta volna. El voltam csábítva, meghódoltam,
legyőztek. Becsületszavamra, képes lettem volna megcsókolni Miss
Harrietet.</p>
<p>Melléje ültem az étkezésnél, mint rendesen. Elsőízben történt,
hogy beszélni kezdett, hangosan folytatva gondolatát:</p>
<p>– Ó! én olyan nagyon szeretek a természetet!</p>
<p>Nyujtogattam neki a kenyeret, a vizet, a bort. Most már
mosolyogva fogadta, apró, múmiaszerű mosollyal. S elkezdtem a
tájképfestészetről csevegni.</p>
<p>Étkezés után egyszerre keltünk fel s járkáltunk az udvaron;
majd, nyilván annak a félelmes tűzvésznek vonzó hatása alatt,
melyet a lenyugvó nap gyujtott a tengeren, kinyitottam a
kerítésajtót, <span class="pagenum"><a name="Page_17" id=
"Page_17">-17-</a></span> mely a sziklapart felé nézett s
elindultunk, egymás oldalán, megelégedetten, mint két olyan ember,
aki megértette egymást és belelátott egymás lelkébe.</p>
<p>Langyos, lágy este volt az, egyike azoknak a csupa
jóérzés-estéknek, melyeken test és lélek egyformán boldog. Minden
csupa öröm és csupa varázs. A langyos, balzsamos levegő, átitatva a
füvek és algák szagával, szűziesen vad parfőmmel bizsergeti a
szaglást, tenger-ízzel csiklandja a szájpadlást s mélyreható
enyheséggel simogatja a lelket. Már a mélység szélén lépdeltünk, a
nagy-nagy tenger fölött, mely alattunk száz méternyire fodrozta
apró hullámait. S nyitott szájjal, tágult tüdővel ittuk a friss
lehelletet, mely megjárta az óceánt s mely végigsiklott bőrünkön,
sósan a habok hosszú csókjaitól.</p>
<p>Kockás kendőjébe csavarva, lelkesülten, szélbe táruló ajkakkal,
az angol nő a tengerbe hanyatló roppant napot nézte. Előttünk,
messzire-messzire, egészen a láthatár peremén, egy vitorlákkal
teleaggatott háromárbocos rajzolta körvonalát a kigyúlt égre, míg
valamivel közelebb gőzhajó vonult tova, füstöt gomolygatva, mely
végtelen felhőben maradt utána, párhuzamosan a horizont
vonalával.</p>
<p>A vörös gömb lassan ereszkedett, egyre lejjebb. Nemsokára elérte
a vizet, éppen a mozdulatan vitorlás mögött, mely mintegy
tűzkeretbe foglalva tűnt fel a lobogó égitest tányérján. A nap
csöndesen süllyedt tovább és elnyelte az óceán. Láttuk, mint merül
alá, hogyan kisebbedik és tűnik el. Vége volt. Csak a kis hajó
mutatta még mindig elütköző körrajzát a távoli ég arany
alapján.</p>
<p>Miss Harriet szenvedélyes tekintettel szemlélte <span class=
"pagenum"><a name="Page_18" id="Page_18">-18-</a></span> a nap
máglya-halálát s valami végtelen vágy foghatta el: ölelésébe
szorítani az eget, a tengert, az egész láthatárt.</p>
<p>Suttogott: »Aoh! Úgy szeretek… úgy szeretek… úgy szeretek…«
Szemében könnyet pillantottam meg. Újra kezdte: »Nekem jó lenne
kicsi madár lenni és elrepülnék az égbe.«</p>
<p>S úgy maradt, állva, mint ahogy gyakran láttam már, mintegy
odanyársalva a sziklához, pirosra gyúlva, mint vállkendője bíbora.
Kedvem támadt volna lekapni a vázlatkönyvembe. Az elragadtatás
karikaturája lehetne ilyen.</p>
<p>Elfordultam, nehogy elnevessem magam.</p>
<p>Aztán festészeti dolgokról beszéltem neki, mintha valamelyik
kollégámmal társalognék, tónusokat, valőröket, színhatásokat
emlegetve, mesterségbeli kifejezéseket. Figyelmesen hallgatott,
megértett, a homályos szavak jelentését is kihámozni igyekvőn,
hozzásímulva gondolataimhoz. Olykor-olykor megszólalt:</p>
<p>– Ó! értek, értek. Nagyon megragadva beszél.</p>
<p>Visszafordultunk.</p>
<p>Másnap, alighogy megpillantott, sietve jött kezet nyujtani. És
nyomban jóbarátok lettünk.</p>
<p>Derék teremtés volt, olyanfajta lélekkel, amelyek rúgóra járnak
s melyekben ez a leszorított rúgó a lelkesedés hevében hirtelen
szabadjára lendül. Nem volt meg a kellő egyensúlyozottsága, mint
ahogy egyetlen nőnek sincs meg, aki ötvenéves koráig leány marad.
Olybá tűnt, mint a megtestesült besavanyított és eláporodott
ártatlanság, de szívében mégis megmaradt valami nagyon fiatalos,
üde lobogás. Szerette a természetet és az állatokat, túlzó
szeretettel, mely olyan volt, mint a nagyon régi, erjedt bor, – az
érzéki hév égett benne, melyet sohasem ajándékozott férfiaknak.
<span class="pagenum"><a name="Page_19" id=
"Page_19">-19-</a></span></p>
<p>Tény az, hogy elég volt megpillantania egy-egy szoptató kutyát,
egy-egy kancát, melyhez kis csikaja búvik a mezőn, egy-egy
madárfészket, tele csipogó kicsinyekkel, amint csőrüket tátogatják,
ormótlan fejecskéjükkel és csupasz testükkel, – s Miss Harriet
túláradó megindultságtól reszketett</p>
<p>Szegény, árva lények, table d’hôte-ok szomorú bolyongói, szegény
nevetséges és szánalmas teremtmények, mennyire szeretlek
benneteket, mióta ezt a társatokat megismertem!</p>
<p>Csakhamar észrevettem, hogy Miss Harriet szeretne mondani
valamit, de nem mer előállani vele s mulattam a gyávaságán. Mikor
reggelenként festődobozommal a hátamon útrakeltem, elkísért egészen
a falu végéig, némán, látható izgalomban, szavakat keresve, hogyan
is fogjon a mondókájába. Aztán egyszerre csak otthagyott s gyorsan
ment másfelé, ugráló járásával.</p>
<p>Egy napon végre bátorságra kapott:</p>
<p>– Szeretném látni, hogy ön hogy csinálsz a képeket. Megengedi?
Én nagyon kíváncsi!</p>
<p>És elpirult, mintha végtelenül vakmerő dolgokat beszélt
volna.</p>
<p>Elvittem a Petit-Val-ba, ahol egy nagyobb tájrészletbe
kezdtem.</p>
<p>Megállt a hátam mögött, megfeszített figyelemmel kísérve minden
mozdulatomat.</p>
<p>Aztán, mivel talán félt, hogy feszélyez, hirtelen megszólalt:
»Köszönöm«, s otthagyott.</p>
<p>Nemsokára azonban bizalmasabb lett s napról-napra, látható
örömmel szegődött kísérőmül. Hóna alatt magával hozta
összehajlítható székét, sohasem engedve, hogy én vigyem, s leült
mellém. Órákig maradt így, mozdulatlanul és némán, szemével követve
ecsetem minden vonását. Ha a festőkéssel egy-egy nagy, merész
színfoltot kentem <span class="pagenum"><a name="Page_20" id=
"Page_20">-20-</a></span> fel, mely meglepőn és találón hatott,
önkénytelenül apró »aoh«-okban tört ki csodálkozó öröme és
elragadtatása. Meghatott tiszteletet érzett vásznaim iránt, csaknem
vallásos tiszteletet, szemben az emberi munkával, mely így
visszatükrözi az isteni teremtés egy-egy részletét. Tanulmányaimat
valóságos szentképeknek tekintette s gyakran beszélt nekem
Istenről, térítgetni próbálva.</p>
<p>Ó, milyen furcsa, derék bácsi volt az az ő Jóistene, afféle
falusi filozófus, fogyatékos eszközökkel és hatáskörrel, hiszen
Miss Harriet valahogy úgy képzelte el őt, mint aki örökké azokon az
igazságtalanságokon sopánkodik, melyeket szeme láttára követnek el,
– anélkül hogy megakadályozhatná őket.</p>
<p>Miss Harriet egyébként kitünő viszonyban élt ezzel a Jóistennel,
sőt szinte titkai és kellemetlenségei beavatott tudójául
viselkedett. »Isten akarja«, vagy »Isten nem akarja,« – mondta,
mint ahogy a káplár beszéli a regrutának, hogy: »Az ezredes
parancsa!«</p>
<p>Szíve mélyéből kétségbe volt esve, hogy én semmit sem veszek
tudomásul azokból az égi kinyilatkoztatásokból, melyeket mindenáron
fel akart tárni előttem; s mindennap ott találtam a zsebeimben,
földön felejtett kalapomban, festékesládámban, reggelenként ajtóm
előtt várakozó, kifényesített cipőimben egyikét-másikát azoknak a
kegyes röpiratoknak, melyeket kétségkívül egyenesen a paradicsomból
kapott Miss Harriet.</p>
<p>Úgy bántam vele, mint egy régi-régi jóbaráttal, a jókedvű
őszinteség hangján. Nemsokára észrevettem azonban, hogy viselkedése
valahogyan megváltozott. Eleinte nem igen vetettem ügyet a
dologra.</p>
<p>Miközben kedvenc völgyemben vagy valamelyik mély úton dolgoztam,
egyszerre csak láttam, <span class="pagenum"><a name="Page_21" id=
"Page_21">-21-</a></span> hogy jön, gyors és ritmikus lépteivel.
Viharosan ült le, olyan elfulladtan, mintha nyargalt volna, vagy
valami mély megindulástól pihegne. Arca izzó piros volt, azzal a
jellemző angol pirossággal, amilyet más népnél nem találni; aztán,
minden ok nélkül, elsápadt, földszínűre fakult s csaknem elájult.
Lassanként mégis csak visszanyerte rendes ábrázatát s beszélni
kezdett.</p>
<p>Majd hirtelen megállt a mondat közepén, felugrott s oly gyorsan
és furcsán menekült el mellőlem, hogy tünődni kezdtem, vajjon nem
követtem-e el holmi nem tetsző vagy sértő dolgot?</p>
<p>Végre is abban állapodtam meg, hogy nyilván ilyen az ő normális
viselkedési módja s ismeretségünk elején bizonyára csak rámvaló
tekintettel tompított rajta egy kicsit.</p>
<p>Mikor visszatért órákhosszat tartó barangolásairól, a
szélpaskolta partról a majorba, hosszú, csigásan sodort fürtei
gyakran szétlazultak s úgy csüggtek lefelé, mintha rúgójuk eltört
volna. Azelőtt egyáltalán nem törődött ezzel s nyugodtan jött
étkezni azon tépázottan, ahogy szél-nővére hagyta.</p>
<p>Most viszont felment előbb a szobájába, hogy rendbe szedje
csillár-csüngőit, ahogy tincseit neveztem; mikor pedig ismételtem
előtte a szokásos bókot, mely máskor felháborította, hogy: »Ma
olyan szép, Miss Harriet, mint egy csillag!« – azonnal kis
vérhullám szökkent arcába, valami fiatallányos vér, egy tizenötéves
bakfis vére.</p>
<p>Utóbb teljesen vad viselkedést vett fel s nem jött többé
megnézni, hogyan festek. Azt gondoltam: »Átmeneti válság, majd
elmúlik.« Azonban nem múlt el. Mikor beszédbe kezdtem vele, most
vagy valami affektált közönnyel, vagy tompa ingerültséggel
válaszolt. Nyers, türelmetlen, ideges szavai voltak. Csak
étkezéseknél láttam s többé <span class="pagenum"><a name="Page_22"
id="Page_22">-22-</a></span> nem csevegtünk. Csakugyan azt hittem,
hogy valamivel megbánthattam s egy este megkérdeztem:</p>
<p>– Miss Harriet, miért nem olyan már velem, mint azelőtt? Mivel
haragítottam meg? Nekem ez igazán nagyon fáj!</p>
<p>Roppant furcsa, dühös hangon felelte:</p>
<p>– Én mindig csak vagyok, mint azelőtt. Magának nincs igazad,
nincs igazad, – s máris futott, hogy szobájába zárkózzék.</p>
<p>Olykor-olykor különös szemeket vetett rám. Azóta gyakran
képzeltem el magamban: a halálraítéltek nézhetnek így, mikor
kihirdetik előttük utolsó órájukat. Szemében valami őrültség
villogott, titokzatos és vad őrület; és valami egyéb is: valami
láz, valami kétségbeesett vágy, meg nem valósult és meg nem
valósítható, türelmetlen és tehetetlen! És harcot is sejtettem
benne, szíve küzdelmét egy ismeretlen erő ellen, melyet le akar
igázni, – és még egyebet… Mit tudom én… Mit tudom én…</p>
<h3>III.</h3>
<p>Ez aztán különös felfedezés volt.</p>
<p>Egy idő óta minden reggel már hajnaltól kezdve a következő
tárgyú képen dolgoztam:</p>
<p>Mély útvágás nyujtózott, két rálejtőző szederbokros és lombos
odalfal közé ékelve s egészen beleveszve, elmerülve abba a tejes,
vattaszerű párába, mely néha napfelkeltekor szokott a völgyek
felett lebegni. És ennek a sűrű és áttetsző ködnek a mélyén egy
emberpárt lehetett észrevenni, vagy inkább csak megsejteni, amint
ölelkezve, összefonódva közelednek: a nő a férfi felé emelte a
fejét, a férfi pedig ráhajolt a nőre: szájuk egymást érintette.
<span class="pagenum"><a name="Page_23" id=
"Page_23">-23-</a></span></p>
<p>Az első napsugár, a lombok közt keresztüllopózva, átfúrta ezt a
hajnali ködöt s a szerelmesek mögött rózsaszínűre gyujtotta, míg
bizonytalan árnyékukat ezüstös derengéssel itatta át. Jó kép volt,
isten bizony, kitünő kép!</p>
<p>Abban a dombhajlásban dolgoztam, mely levisz a kis étretat-i
vögybe. Akkor reggel szerencsém volt: a párák kedvemre
gomolyogtak.</p>
<p>Egyszerre csak valami fantómszerű jelenség állt elém: Miss
Harriet volt. Ahogy meglátott, menekülni akart. De
utánakiáltottam:</p>
<p>– Jöjjön csak, kisasszony, hamar! Magának való kép!</p>
<p>Közelebb jött, de húzódozva. Odanyujtottam neki a vázlatot. Nem
szólt egy szót sem, csak soká, mozdulatlanul meredt a képre, aztán
hirtelen zokogásban tört ki. Görcsösen, idegesen sírt, mint aki
sokáig küzdött a könnyeivel s nem tud többé ellenállni, de még
mindig, önmegtagadásában is harcolni próbál. Egy ugrással talpon
termettem, megindulva ettől a bánattól, melyet nem értettem s
heves, meleg mozdulattal ragadtam meg a kezét, mint igazi francia,
aki gyorsabban cselekszik a gondolatánál.</p>
<p>Néhány másodpercig kezemben hagyta az ujjait, éreztem
remegésüket, mintha a nő minden idegszála vonaglana. Aztán vadul
rántotta el a kezeit, valósággal kitépte őket szorításomból.</p>
<p>Ismertem én jól ezt a remegést, éreztem már máskor is,
lehetetlen volt csalódnom. Ó, a nők szerelmes remegése, legyenek
bár tizenöt vagy ötvenévesek, paraszti vagy úrifajták, olyan
egyenesen talál bele a szívembe, hogy sohasem haboztam, vajjon jól
értem-e a dolgot?</p>
<p>Csupa remegés, vibrálás és ellankadás volt az a szegény lélek.
Tudtam. S elment, anélkül hogy <span class="pagenum"><a name=
"Page_24" id="Page_24">-24-</a></span> egy szót is szólhattam volna
hozzá, otthagyott, mintegy csodától sujtottan, leverve, mintha bűnt
követtem volna el.</p>
<p>Déjeuner-re nem mentem haza. Jártam egyet a szikaparton és sírni
meg kacagni szerettem volna egyszerre, olyan komikus és siralmas
história is volt az: magamat nevetségesnek éreztem, őt meg a
megőrülésig boldogtalannak.</p>
<p>Kérdezgettem magamtól: mi a teendő?</p>
<p>Úgy véltem, hogy csak egy megoldás lehetséges: menni! Rögtön el
is határoztam.</p>
<p>Estebéd idejéig kószáltam s egy kicsit szomorúan, egy kicsit
elmélázva fordultam hazafelé.</p>
<p>Úgy ültünk asztalhoz, mint rendesen. Miss Harriet is ott volt,
komolyan evett, egy szót sem szólva senkihez, lesütött szemekkel.
Arca és mozdulatai egyébként olyanok voltak, mint máskor.</p>
<p>Vártam az étkezés végéig; akkor aztán odafordultam a
gazdasszonyhoz:</p>
<p>– No, Lecacheur néne, én most már elhagyom magukat!</p>
<p>A jó asszony meglepetve, szíventalálva kiáltott fel, szokott,
elnyujtott hangján:</p>
<p>– Mit beszél a tekintetes úr? Hogy itthagy minket? Pedig má’
olyan jól összeszoktunk!</p>
<p>Odasandítottam Miss Harrietre: egy vonása se rezzent. Azonban
Céleste, a kis cseléd, rajtamfelejtette a szemét. Tizennyolcéves,
testes lány volt, üde, pirospozsgás, erős, mint egy lovacska és,
ami ritkaság, tiszta kis nő. Néhányszor megölelgettem egy-egy
sarokban, pusztán szokásból, a kocsmai illem kedvéért, semmi
másért.</p>
<p>Az estebédnek hát vége lett.</p>
<p>Az almafák alatt gyujtottam pipára, az udvar egyik végétől a
másikig sétálgatva. Az elmult nap <span class="pagenum"><a name=
"Page_25" id="Page_25">-25-</a></span> minden megfigyelése, a
különös hajnali felfedezés, a nyomában előrajzó kellemes meg zavaró
emlékek, – és talán a kis cseléd tekintete is, ahogy távozásom
bejelentésekor rám emelődött, – mindez valami felajzott hangulattá
keveredett és olvadt össze a testemben, azzá a furcsa bizsergéssé,
mely az ajkakat csókra tüzeli s az ereket ostobaságok
elkövettetésére fűti.</p>
<p>Sötétedett, az est árnyai bekúsztak a fák alá s az elkerített
rész túlsó oldalán Céleste-et pillantottam meg, amint megy, bezárni
a tyúkólat. Utána iramodtam, oly halk futással, hogy nem vehetett
észre s amint a tyúkok ki-bejárását elzáró ajtócskát lecsattantotta
és éppen felemelkedni készült, két karom közé kaptam, széles és
pufók arcát csókok jégesőjével zuhogtatva tele. Védekezett, persze
nevetve, hiszen hozzá volt szokva az ilyesmihez.</p>
<p>Miért eresztettem el olyan hirtelenül? Miért fordultam vissza
egyetlen rándulással? Hogyan éreztem meg, hogy valaki ott van
mögöttem?</p>
<p>Miss Harriet volt, aki éppen hazatért s meglátott bennünket.
Mozdulatlanná dermedt, mint aki kísértetre mered. Aztán eltűnt a
sötétben.</p>
<p>Szégyenkezve, zavarodottan vonultam el, szörnyűbb elkeseredéssel
e miatt a rajtakapás miatt, mintha valami bűntény elkövetésén ért
volna.</p>
<p>Rosszul aludtam, végletekig elcsigázottan, szomorú gondolatok
súlyával. Úgy rémlett, hogy sírást hallok. Bizonyára tévedtem.
Többízben azt is hittem, hogy járkálnak a házban s hogy a kifelé
szolgáló ajtót kinyitották.</p>
<p>Reggelfelé elnyomott a fáradtság s az álom végre győzhetett.
Későn ébredtem fel s csak a déjeuner idejére mutatkoztam, még
mindig zavarban afelől, hogy hogyan is viselkedjem? <span class=
"pagenum"><a name="Page_26" id="Page_26">-26-</a></span></p>
<p>Miss Harrietet még senki sem látta. Vártunk rá, nem
jelentkezett. Lecacheur anyó bement a miss szobájába, onnan már
elment. Sőt alkalmasint hajnalban ment el, mint gyakran szokta,
hogy a napkeltét végignézze.</p>
<p>Senki sem csodálkozott a dolgon s csendben enni kezdtünk.</p>
<p>Forró nap volt, nagyon forró, azok közül az égető és súlyos
napok közül, melyeken egyetlen falevél sem rezdül. Az asztalt
kivitték az egyik almafa alá s az »utász« egyre-másra ment le a
pincébe a korsóval almaborért, annyit ittunk. Céleste a konyhából
kihozta a fogásokat: ürüragout-t burgonyával, rántott nyulat és
hozzá salátát. Aztán egy tányér cseresznyét tett elénk, első
zsengéit az évadnak.</p>
<p>Hogy a gyümölcsöt felfrissítsem és megmossam, egy vödör jó hideg
vízért küldtem a kis cselédet.</p>
<p>Öt perc mulva azzal jött vissza, hogy a kút kiszáradt. Leengedte
az egész kötelet, a vödör feneket is ért, aztán üresen emelkedett
fel újra. Lecacheur anyó személyesen akart utánajárni a dolognak:
elment belenézni az üregbe. Mikor visszatért, kijelentette, hogy a
kútjában igenis látni valamit, ami egyáltalán nem természetes
valami. Talán az egyik szomszéd dobott bele holmi szalmakötegeket,
bosszúból.</p>
<p>Én is meg akartam nézni a kutat, mondván, hogy én majd biztosan
jobban látok s ráhajoltam a kávára. Valami homályos, fehér foltot
pillantottam meg. Mi lehet? Az jutott eszembe, hogy egy kötél végén
lámpát kell leereszteni. A sárga fény végigtáncolt a falazat
kövein, lassanként süllyedve. Mind a négyen a kútnyílásra
görnyedtünk: az »utász« és Céleste is csatlakozván hozzánk.
<span class="pagenum"><a name="Page_27" id=
"Page_27">-27-</a></span> A lámpa egy határozatlan, fehér és
fekete, különös, érthetetlen tömeg fölött állt meg. Az »utász«
felkiáltott:</p>
<p>– Lú lessz, a’ hát! A patkóját is látom! Idetévedt a legelőrül,
osztán éccaka beleesett a kútba.</p>
<p>Én azonban egyszerre velőkig ható borzadást éreztem. Egy lábfej
formáját ismertem föl, aztán egy kimeredő lábszárét. Az egész test
és a másik lábszár eltűnt a víz alatt.</p>
<p>Suttogva dadogtam és úgy reszkettem, hogy a lámpa őrült táncban
rángatózott a cipő fölött:</p>
<p>– Egy nő… egy nő… van… van… odalent… Miss Harriet!</p>
<p>Az »utász«-nak egy izma se rándult meg. Látott ő már különb
dolgokat is Afrikában!</p>
<p>Lecacheur anyó és Céleste éles kiáltozásba fogtak s futva
menekültek.</p>
<p>A halottat ki kellett valahogyan emelnünk. Erősen körülkötöttem
derekán a szolgát s aztán a kút csigájának segítségével
lebocsátottam, nagyon lassan, szemmel kísérve, mint merül alá az
árnyba. A kezében egy másik kötelet vitt, meg a lámpát. Hangja,
mely mintha a föld középpontjából jött volna, nemsokára megszólalt:
»Elég!« – és láttam, mint kotorász a vízben valami után: a másik
lábszár volt, melyet hozzápréselt a már fönn úszóhoz, aztán újra
kiáltott: »Húzni!«</p>
<p>Hát én húztam is. De a karomat olyan összetörtnek, izmaimat
olyan ernyedteknek éreztem, hogy minden pillanatban attól féltem:
el kell eresztenem a kötelet s az ember visszazuhan! Ahogy a feje
kibukkant a káva fölött, megkérdeztem: »Nos?« – mintha arra vártam
volna, hogy micsoda érdekeset tud mesélni a kút fenekén talált
nőről?</p>
<p>Mind a ketten felkapaszkodtunk a káva kőperemére <span class=
"pagenum"><a name="Page_28" id="Page_28">-28-</a></span> s szemközt
állva és a meder fölé hajolva nekiláttunk a test kiemelésének.</p>
<p>Lecacheur anyó és Céleste messziről lestek ránk, megbújva a
házfal mögött. Amint a megfúlt nő fekete cipőit és fehér harisnyáit
megpillantották a kútperem fölött, eltűntek.</p>
<p>Az »utász« megragadta a holttest bokáit s a szegény, szűz
teremtés a lehető legilletlenebb pozitúrában tűnt elő. Feje szörnyű
volt, feketén és összevissza zúzódva, hosszú, szürke haja pedig
fölbomlottan és tekercseiből mindörökre kirugódva, sártól csöpögve
csüggött alá. Az »utász« fitymálva vetette oda:</p>
<p>– A mindenit; ez oszt’ sovány vót!</p>
<p>Bevittük a szobájába s mivel a két nő nem jelentkezett, magam
végeztem, az istálló-szolga segítségével, a halotti
toalett-csinálást.</p>
<p>Lemostam a szomorú, szétpetyhüdt arcot. Ujjaim alatt kissé
kinyílt az egyik szem s azzal a hideg, rettenetes hullatekintettel
meredt rám, amely mintha az élet mögül szögeződne az emberre.
Haját, amennyire tudtam, rendbe illesztgettem s ügyetlen kezeimmel
valami új és különös frizurát rögtönöztem a homlokára. Aztán
lehuzogattam agyonázott ruháit s szégyenkezve, mintha profán
merényletet művelnék, kissé szabadabbá tettem vállait és mellét,
valamint hosszú karjait, melyek ág-vékonyságúak voltak.</p>
<p>Aztán virágokat szedtem, pipacsot, búzavirágot, margarétát, meg
friss és illatos füvet, hogy beborítsam velük a
gyásznyoszolyát.</p>
<p>Egyedül maradván mellette, a szokásos formaságokat mind nekem
kellett elintézni. Zsebében levelet találtam, melyet az utolsó
pillanatban írt s melyben azt kérte, hogy ebben a kis faluban
földeljék el, ahol utolsó napjai lefolytak. Szörnyű <span class=
"pagenum"><a name="Page_29" id="Page_29">-29-</a></span> gondolat
szorította össze a szívem. Vajjon nem miattam akart-e ezen a helyen
maradni?</p>
<p>Estefelé összeverődött a szomszédság komámasszony-népe, hogy
megnézzék az elhúnytat, én azonban nem engedtem be senkit: magam
akartam mellette maradni s egész éjszaka virrasztottam.</p>
<p>Elnéztem őt a gyertyák fényénél: szegény nő, akit senki sem
ismer itt s aki oly messzi és nyomorult halált halt! Él-e valahol a
föld hátán barátja vagy rokona? Milyen lehetett a gyermekkora,
milyen az élete? Honnan vetődött idáig, egyedül, kószán,
eltévelyedve, mint egy kivert eb? A szenvedésnek és kétségbeesésnek
milyen titkait zárta magába ez a báj nélkül való test, melyet egész
életében úgy cipelt, mint valami szégyenteljes takarót, a lélek
nevetséges csomagolását, mely minden rokonszenvet és szeretetet
messzire űzött tőle?</p>
<p>Milyen szerencsétlen teremtményei is vannak a világnak! Éreztem,
mily súllyal nehézkedett erre az emberi lényre a kérlelhetetlen
természet örök igazságtalansága! Most már vége volt, anélkül, hogy
valaha is része lehetett volna tán abban, ami a legkitagadottabb
lelket is gyámolítani tudja, a reményben, hogy egyszer majd
szeretni fogja valaki! De miért is rejtőzött így el, miért menekült
a többiektől? És miért szeretett oly szenvedélyes gyöngédséggel
minden dolgot és minden élő lényt, amelynek nem ember volt a
neve?</p>
<p>S megértettem, hogy ez a nő az Istenben hitt s hogy nyomorúsága
kárpótlását a másik oldalon kereste. Most pedig elment, hogy
részeire bomoljon s virággá változzék. Majd ki fog nyílni a napban,
tehenek legelnek belőle, mag képében madarak viszik tova s így, az
állatok húsán át, megint <span class="pagenum"><a name="Page_30"
id="Page_30">-30-</a></span> emberi hús lesz belőle. De az a
valami, amit léleknek hívnak, ott maradt a fekete kút fenekén. Nem
szenved többé. Életét cserébe adta a sok más életért, melyek belőle
fognak születni.</p>
<p>Órák teltek el ebben a bús és hallgatag kettesben. Egy sápadt
sugár adott hírt elsőnek a hajnalról; aztán egy másik, vörös sugár
kúszott az ágyig, tüzes sávot fektetve végig a lepedőkön és a
halott kezein. Ezt az órát szerette szegény a legjobban. A
felébredt madarak a fák között dalba kezdtek.</p>
<p>Szélesre tártam az ablakot, félrehúzva a függönyöket, hogy az
egész égbolt ránk láthasson s a jéghideg holttest fölé hajoltam.
Kezeimbe vettem a torzult fejet s aztán lassan, minden iszony és
undor nélkül, egy hosszú, hosszú csókot nyomtam a Miss Harriet
ajkaira, melyeket sohasem ért még addig csók…</p>
<hr class="tb" />
<p>Léon Chenal elhallgatott. A nők sírtak. Hallottuk, hogy a bakon
d’Étraille gróf egyre az orrát fújja. Csak a kocsis bóbiskolt. A
lovak pedig, nem érezve az ostort, lépést lassítva, alig húzták a
kocsit. Az úti-bricska alig haladt előre, valósággal hirtelen
elnehezedett, mintha bánattal rakták volna meg.</p>
<h3><i>Jegyzet.</i></h3>
<p>A <i>Miss Harriet</i> eredetileg <i>Miss Hastings</i> címmel
jelent meg a <i>le Gaulois</i>-ban, 1883 július 9-én. Maupassant
később azért alkalmazta az egyébként is átdolgozott és megbővített
novellában a <i>Harriet</i> nevet, mert, mint egy levelében írja,
ez a szó »csinosabb szerkezetű s amellett éppen annyira angolos«.
Később a Bouffes-Parisiens igazgatójával akadt afférje az írónak,
mert egy operette számára akarták elsajátítani a Maupassant
hősnőjének nevét. Az író tiltakozására végre is <i>Miss Hélyett</i>
lett az operette címe. <span class="pagenum"><a name="Page_31" id=
"Page_31">-31-</a></span></p>
<div class="chapter">
<h2>Az örökség.</h2>
</div>
<h3>I.</h3>
<p>Bár még nem volt tíz óra, a hivatalnokok áradva özönlöttek a
tengerészeti minisztérium nagy kapuíve alá, sietősen gyülekezve
Párizs minden zugából, mert közeledett újév napja s ez a kettőzött
buzgalom és az előléptetés időszaka volt. Szapora lépések kopogása
töltötte meg a labirintmódra tekervényes, hatalmas épületet, melyet
bonyodalmas folyosók kereszteztek, számtalan ajtótól szaggatva meg,
amik a hivatalok bejáratai voltak.</p>
<p>Mindenki belépett a maga rekeszébe, kezet szorított a korábban
érkezett kollégákkal, levetette a kabátját, fölhúzta az ócska
munkazubbonyt s leült asztala mellé, melyen halomba rakva várták a
mindenféle papírok. Aztán átszállingózás kezdődött a szomszéd
szobákba, híreket hallgatni. Először kiki afelől érdeklődött, bent
van-e már a főnök, jó hangulatban van-e és hogy a napiposta
terjedelmes-e?</p>
<p>Az »általános anyag«-ot lajstromozó rendtiszt, César Cachelin
úr, aki valaha alacsony sarzsi volt a haditengerészetnél s csak az
idők hosszú során vitte föl a főtisztviselőségig, egy nagy könyvbe
iktatta bele mindazokat az iratokat, amelyeket az osztálybeli
szolga behozott neki. Vele <span class="pagenum"><a name="Page_32"
id="Page_32">-32-</a></span> szemben az »expedíciós« Savon apó,
akinek elbutult öreg fejét minisztériumszerte hírhedt házaséleti
baleseteiről ismerték, lassú kézzel másolta a főnök egy táviratát,
miközben oldaltfordult testtel, rézsút nézéssel, az aprólékosan
pepecselő másolók merev tartásába dermedt.</p>
<p>Cachelin úr nagy darab ember volt, fehér és rövidre nyírt haja
kefemódra sörtéllett a fejebúbján s a napi munka végzése közben
egyre beszélt:</p>
<p>– Harminckét sürgöny Toulonból. Ez az egy kikötő több munkát ad,
mint a többi együttvéve.</p>
<p>Aztán feltette Savon apónak azt a kérdést, melyet egyetlen
reggel sem felejtett el:</p>
<p>– No, Savon apó, hát a kedves neje hogy van?</p>
<p>Az öreg, félbe sem szakítva munkáját, felelte:</p>
<p>– Hagyja, Cachelin úr, hiszen tetszik tudni, nekem nagyon kínos
ez a téma.</p>
<p>És a rendtiszt nagyot nevetett, mint minden reggel, valahányszor
ugyanezt a feleletet hallotta.</p>
<p>Nyilt az ajtó s Maze úr lépett be. Szép barna fiú volt, túlzott
elegánciával öltözködve, aki hivatalnoki helyzetét lealacsonyító
valaminek érezte, külsejéhez és uras szokásaihoz méltatlannak.
Vastag gyűrűket viselt, hatalmas óraláncot s – mivel a chic így
kívánta – monoklit is, melyet munka közben mindig letett. Gyakran
rántott egyet-egyet csuklóin, hogy ragyogó és nagy gombokkal díszes
kézelői jól láthatókká váljanak.</p>
<p>Már az ajtóban megkérdezte:</p>
<p>– Sok munka van-e mára?</p>
<p>Cachelin válaszolt:</p>
<p>– Mindig Toulonnal vagyunk nyakig. Látszik, hogy közel van az
újév: a fickók odalenn ugyancsak megerőltetik magukat. <span class=
"pagenum"><a name="Page_33" id="Page_33">-33-</a></span></p>
<p>Az ajtóban azonban máris újabb érkező jelent meg, Pitolet, a
tréfacsináló és széplélek. Nevetve jegyezte meg:</p>
<p>– Mintha bizony mi is nem éppen úgy buzgólkodnánk
mostanában!</p>
<p>És óráját előhúzva, kijelentette:</p>
<p>– Hét perc mulva tíz s már mindenki a helyén! Maze úrfi, mit
szól ehhez? Fogadok, hogy őkiválósága, Lesable úr, már kilenckor
itt volt, akár csak illusztris főnökünk!</p>
<p>A rendtiszt abbahagyta az írást, füle mögé dugta a tollat, – így
mondta, rákönyökölve a pulpitusára:</p>
<p>– No, ha az előre nem rukkol, nem a stréberségén fog múlni!</p>
<p>Pitolet az asztal sarkán ülve lógatta a lábait:</p>
<p>– Dehogynem fog az rukkolni, Cachelin papa! Csak legyen egészen
nyugodt! Húsz frankot teszek egy sou ellen, hogy tíz éven belül
osztályfőnök lesz belőle!</p>
<p>Maze, aki combjait melengette a tűznél s cigarettát sodort,
közbeszólt:</p>
<p>– Püff neki! Én bizony inkább megmaradnék egész életemben a
kétezernégyszáz mellett, semhogy úgy tönkrenyúzzam magam, mint
ő!</p>
<p>Pitolet fordult egyet a sarkán s ingerkedve mondta:</p>
<p>– Ami viszont mind nem akadályozza meg önt, kicsikém, abban,
hogy ma, december 20-ikán, már tíz óra előtt itt tartsa az
orrocskáját!</p>
<p>Hivatalnoktársa azonban közönyösen vont vállat:</p>
<p>– Nagyszerű, csak nem hagyhatom, hogy az egész banda átgázoljon
rajtam! Miután önök mind idejönnek a hajnal üdvözlésére, én is így
cselekszem, bár igen lenézem ezt a nagy tolakodást. <span class=
"pagenum"><a name="Page_34" id="Page_34">-34-</a></span> Ettől még
nagyon messze van az, hogy »kedves jó főnök úr«-nak szólítsam a
főnököt, mint Lesable teszi, meg hogy félhétkor menjek haza és
különmunkákat cipeljek a lakásomra. Különben is, én társaságbeli
ember vagyok s egyéb kötelezettségek veszik el az időmet!</p>
<p>Cachelin abbahagyta a lajstromozást s elmerengett, maga elé
ejtett tekintettel. Végre megkérdezte:</p>
<p>– Csakugyan azt hiszitek, hogy még az idén elő fogják
léptetni?</p>
<p>Pitolet felkiáltott:</p>
<p>– De még mennyire, öregem! Tízszer bizonyosabb, mint az
ellenkezője! Nem ingyenbe megy az a nagy dörgölődzés!</p>
<p>S megint az előléptetések és fizetések örök kérdését kezdték
hánytorgatni, mely egy hónap óta fenekestül bolygatta és zsongatta
fel ezt a nagy bürokrata-kaptárt.</p>
<p>Találgatták az esélyeket, kombinálgatták a számokat, mérlegelték
a jogcímeket s eleve méltatlankodtak az előrelátható
igazságtalanságok miatt. Vége-hossza nem volt a tegnapról-mára
átnyúló vitáknak, melyek holnap ugyanily változatlansággal lesznek
megújulandók, ugyanazokkal az érvekkel és okoskodásokkal,
ugyanazokkal a szavakkal.</p>
<p>Még egy hivatalnok lépett be, kicsiny, sápadt, beteges külsejű
ember, Boissel, aki mintha állandóan Dumas-père valamelyik
regényében élt volna. Az ő számára minden azonnal rendkívüli
kalanddá vált s minden reggel elmesélte asztalszomszédjának,
Pitoletnek, micsoda különös esete volt az este, milyen drámákat
észlelt abban a házban, ahol lakik, s micsoda titokzatos uccai
kiabálásokra nyitott ablakot éjszaka 3 óra 20 perckor Mindennap
<span class="pagenum"><a name="Page_35" id=
"Page_35">-35-</a></span> akadtak verekedők, akiket szétválasztott,
megbokrosodott lovak, amelyeket megfékezett, asszonyok, akiket nagy
veszélyből mentett ki, s noha szánalmasan gyönge fizikuma volt, ki
nem fogyott az izmai erejével végbevitt hőstettekből, melyeket
vontatott hangján, teljes meggyőződéssel sorolt fel,</p>
<p>Mihelyt meghallotta, hogy Lesable-ról beszélnek, kivágta a nagy
szót:</p>
<p>– Egyszer majd még jól megmondom a magamét ennek a taknyosnak s
ha fölibém mer kapaszkodni, úgy lepotyogtatom, hogy örökre elmegy a
kedve az újabb próbálkozástól!</p>
<p>Maze, még mindig cigarettázva, ugrató hangon mondta:</p>
<p>– Legjobb lesz még ma elkezdeni, mert biztos forrásból tudom,
hogy magát az idén félretolják és Lesable kerül a helyére.</p>
<p>Boissel hadonászott:</p>
<p>– Esküszöm, hogy ha…</p>
<p>Újra nyílt az ajtó s egy kistermetű fiatalember sietett be,
akiről lerítt a nagy elfoglaltság. Tengerésztisztes, vagy inkább
ügyvédes pofaszakállt viselt, nagyon magas állógallérja volt s úgy
hadarta el a szavait, mintha sohasem lenne elég ideje elmondani
mindazt, amit akar. Úgy osztotta szét a kézfogásait, mint aki nem
ér rá sokat ácsorogni s a rendtisztre rontott:</p>
<p>– Kedves Cachelinkém, kegyeskedjék ideadni a Chapelou-dossziét,
zsinegelt csomó, Toulon, A. T. V. 1875.</p>
<p>A hivatalnok fölkelt, fölnyúlt az egyik, feje fölött lévő
papírdobozért, kivett belőle egy kékfelzetű aktacsomót s
átnyujtotta:</p>
<p>– Tessék, Lesable úr. Bizonyára tudja, hogy a főnök úr tegnap
már három sürgönyt kivett ebből a dossziéből? <span class=
"pagenum"><a name="Page_36" id="Page_36">-36-</a></span></p>
<p>– Tudom. Megkaptam őket, köszönöm.</p>
<p>S a fiatalember sietős léptekkel távozott.</p>
<p>Alig tűnt el, Maze kijelentette:</p>
<p>– No a mindenét, milyen akkurátusan csinálta! Megesküdne az
ember, hogy máris főnöknek érzi magát!</p>
<p>Pitolet ráduplázott:</p>
<p>– Türelem, csak türelem! Előbb is lesz osztályfőnök, mint
akármelyikünk!</p>
<p>Cachelin sehogy sem tudta újra elkezdeni az írást. Mintha valami
rögeszme nyűgözte volna le. Újra megkérdezte:</p>
<p>– Hát csakugyan olyan szép jövő várhat erre a fiúra?</p>
<p>És Maze megvető hangon dörmögte rá:</p>
<p>– Akik nagyra tartják a minisztériumi karriért, azoknak a
szemében igen! De másokra nézve – semmi az egész!</p>
<p>Pitolet félbeszakította:</p>
<p>– Maga talán nagykövet óhajt lenni?</p>
<p>A másik türelmetlen gesztussal felelte:</p>
<p>– Nem rólam van szó. Én fütyülök az egészre! De ez nem változtat
azon, hogy az egész osztályvezetői állás nem valami nagy izé!</p>
<p>Savon apó, a sürgönymásoló, eddig szünet nélkül tisztázott.
Néhány pillanat óta azonban hiába mártogatta be egyre-másra a
tollát a tintába s fente oda csökönyösen a kalamárist körülvevő
vizes spongyához, egyetlen betűt sem tudott leírni. A fekete
folyadék végigfolyt a hegyes acélon s kerek foltot pöttyentve esett
a papírosra. A jó ember kétségbeesve és rémülettel nézte másolatát,
melyet újra kell kezdenie, mint már annyit bizonyos idő óta s mély
és szomorú hangon mondta:</p>
<p>– Már megint hamisított tinta!… <span class="pagenum"><a name=
"Page_37" id="Page_37">-37-</a></span></p>
<p>Kacagás csattant elő minden torokból. Cachelin hasától remegő
táncra kelt az asztal, Maze kétrét görnyedt, mintha mingyárt bele
akarna hátrálni a kandallóba. Pitolet topogott, köhögött,
csapkodott a jobbkezével, mintha vizet rázna le róla s maga Boissel
is fuldokolt a nevetéstől, noha általában inkább tragikus, mint
komikus oldalukról fogta fel a dolgokat.</p>
<p>Savon apó azonban, aki végre is a redingote-ja lebernyegébe
kente a tollat, újra megszólalt:</p>
<p>– Nincs ezen mit nevetni. Kétszer meg háromszor is újra kell
kezdenem a munkámat!</p>
<p>Mappájából új ívet vett elő, beleigazította a sorvezetőjét s
újra kezdte a megszólítást:</p>
<p class="i2">»Miniszter úr, kedves kollégám!«…</p>
<p>A toll most nem csöppentette el a tintát s tisztán rajzolta le a
betűket. Az öreg rendes keszegtartásába zökkent s folytatta a
másolást.</p>
<p>A többiek még mindig nevettek. Pukkadoztak a lefojtott
jókedvtől. Már körülbelül féléve csinálták az öreggel ugyanezt a
tréfát, anélkül hogy észrevette volna. Néhány csöpp olajat öntöttek
a toll tisztogatására szolgáló nedves szivacsra. Az acélt
ilyenformán zsíros réteg fogta be s a tinta nem ragadt meg rajta. A
másoló-hivatalnok órákig álmélkodott és sopánkodott a dolgon, egész
doboz tollakat és üveg tintákat pocsékolt el s végre is oda lyukadt
ki, hogy a hivatali felszerelés teljesen megromlott.</p>
<p>A tréfa aztán valóságos hajszává és kínzássá fajult. Puskaport
kevertek az öreg dohányába, különféle szereket töltöttek vizes
palackjába, melyből időnként inni szokott egy-egy pohárral s
elhitették vele, hogy a komműn óta a szocialisták a legnagyobb
forgalmú cikkeket meghamisítják, <span class="pagenum"><a name=
"Page_38" id="Page_38">-38-</a></span> így akarva kellemetlenkedni
a kormánynak és újra felidézni a forradalmat.</p>
<p>Savon apó rettenetes gyűlöletet táplált az anarchisták ellen,
akikről azt hitte, hogy ott leselkednek és lapulnak mindenütt.
Titokzatos rettegéssel félt valami megbúvó és szörnyű
ismeretlentől.</p>
<p>Egyszerre azonban csengetyűszó nyilalt végig a folyosón. Jól
ismerték: Torchebeuf-nek, a főnöknek a csengője dühöngött így.
Mindenki az ajtónak ugrott, hogy elfoglalja a maga rekeszét.</p>
<p>Cachelin ismét nekilátott a lajstromozásnak, majd újra letette a
tollat s kezébe hajtott fejjel tünődött el.</p>
<p>Egy gondolat érlelődött meg benne, mely egy idő óta nem hagyta
békén. Régi tengerész-altiszt volt, aki háromszori sebesülése után
– egyszer Szenegálban, kétszer Cochinchinában sérült meg –
szolgálatképtelenné válván, kivételes kegyből a minisztériumba
léphetett át. Hosszú, súlyos alárendeltségben telt pályája alatt
tömérdek nyomorúságot, durvaságot és megalázást kellett eltűrnie,
nem csoda hát, ha a tekintélyt, a hivatalos tekintélyt legszebb
valaminek érezte a világon. Egy-egy osztályvezetőt kivételes
lénynek látott, aki magasabb légkörben él s azokat a
hivatalnokokat, akikről olyasmiket hallott, hogy: »Ez betyár fickó,
gyorsan fel fog kapaszkodni!« – más fajtából való, egészen más
természetű lényeknek tartotta, mint saját magát.</p>
<p>Lesable nevű kartársával szemben tehát különös megbecsülést
érzett, mely már a mély hódolat határán járt s azt a titkos és
csökönyös vágyat érlelte meg benne, hogy leányát Lesable-hoz adja
feleségül.</p>
<p>A leány egy szép napon majd gazdaggá lesz, <span class=
"pagenum"><a name="Page_39" id="Page_39">-39-</a></span> nagyon
gazdaggá. Ezt az egész minisztérium tudta, mert a Cachelin
nővérének kerek egy milliója volt, tehermentes, biztos milliója,
amit ez a hölgy, mint mondták, szerelemmel szerzett ugyan, de utóbb
kegyes életmódjával ismét tiszta vagyonná tett.</p>
<p>A vén leány, a hajdani könnyűvérű hölgy, ötszázezer frankkal
vonult vissza, melyet tizennyolc év alatt duplájánál is többre
gyarapított, hála elszánt takarékoskodásának és életmódjának, amely
a szerénynél is szerényebb volt. Már jó ideje fivérénél lakott, aki
özvegyen maradt s egyetlen leánykájával éldegélt, Coralie-val. Az
öreg kisasszony csak igen jelentéktelen pénzecskével járult hozzá a
házi kiadásokhoz, kuporgatta és halmozgatta aranyait, egyre
hajtogatva Cachelinnek:</p>
<p>– Mindegy az, hiszen úgyis a lányodé lesz a pénz, csak add
férjhez gyorsan, mert szeretném már látni az unokaöcsécskéimet.
Coralie szerezze meg nekem azt az örömet, hogy egy vérünkből való
gyermeket csókolgathassak!</p>
<p>A hivatalnoki kar ismerte a dolgot s nem hiányoztak, akik
szerencsét szerettek volna próbálni. Beszélték, hogy még Maze is, a
szép Maze, a hivatal arszlánja, látható igyekezettel forgolódik
Cachelin apó körül. A régi őrmester azonban, a világ minden táján
végigpofozott öreg róka, olyan fiút akart, akinek jövője van,
akiből egy szép napon főnök váljék s aki így majd tekintélyt
sugározzon vissza őreá is, César-ra, a hajdani altisztre. Lesable
csodálatosan megfelelt a szíve vágyának s régóta leste a módját,
hogyan csalhatná lépre.</p>
<p>Hirtelen felállt s a kezeit dörzsölgette. Eltalálta a
megoldást.</p>
<p>Jól ismerte mindenkinek a gyöngéjét. Lesable <span class=
"pagenum"><a name="Page_40" id="Page_40">-40-</a></span> csak a
hiúságánál, hivatali hiúságánál fogható meg. Protekcióért fog hozzá
fordulni, mint ahogy egy szenátorhoz vagy képviselőhöz megy el az
ember, valamely magas személyiséghez.</p>
<p>Nem részesülvén már öt éve előléptetésben, Cachelin bizonyosra
vette, hogy ebben az évben végre lesz része benne. Úgy fogja tehát
megjátszani a dolgot, mintha Lesable-nak köszönné s hálából
meghívja magukhoz ebédre.</p>
<p>Mihelyt megfogant a terve, azonnal hozzálátott a
megvalósításhoz. Szekrényéből leakasztotta az uccai kabátját, az
ócskát levetette, s összeszedve mindazokat a már lajstromozott
okmányokat, melyek kollégája munkakörébe tartoztak, belépett abba a
szobába, ahol Lesable – különös kegy következtében, buzgalma
jutalmául és fontos megbizatásaira való tekintettel – egymaga
dolgozott.</p>
<p>A fiatalember nagy asztalon írt, nyitott dossziék és szétszórt,
piros meg kék tintával megszámozott papírlapok közepette.</p>
<p>Ahogy megpillantotta a rendtisztet, bizalmas hangon szólította
meg, melyből megbecsülés is zengett ki:</p>
<p>– Nos, öregem, sok munkát hoz?</p>
<p>– No, ki lehet bírni! Aztán meg beszélni is szeretnék önnel.</p>
<p>– Üljön le, barátom, hallgatom!</p>
<p>Cachelin leült, köhécselt, zavart képet vágott s elfogódott
hangon kezdte:</p>
<p>– A következő ügy vezetett önhöz, Lesable úr. Nem köntörfalazok,
őszinte leszek, mint ahogy dukál egy vén katonához. Meg akarnám
kérni valamire.</p>
<p>– És pedig?</p>
<p>– Két szó az egész. Az idén soros volnék az <span class=
"pagenum"><a name="Page_41" id="Page_41">-41-</a></span>
előléptetésben. De nincs senkim, aki protegálhatna, hát önre
gondoltam.</p>
<p>Lesable elpirult egy kicsit, ámuldozva, de elégedetten is,
eltelve büszkeséggel és zavarral. Azonban felelt:</p>
<p>– De hiszen, barátom, én itt nem vagyok semmi. Sokkal kevesebb
vagyok, mint ön, aki nemsokára főtiszt lesz. Én nem csinálhatok
semmit. Higgye el…</p>
<p>Cachelin tiszteletteljes tiltakozással vágott a szavába:</p>
<p>– Lári-fári! A főnök hallgat önre s ha ön egy jó szót szól nála
az érdekemben, kész az előléptetés. Gondolja meg csak, másfél év
mulva jogom lesz a nyugdíjba menetelre, ami ötszáz frankommal
kevesebbet fog jelenteni, ha január elsején hoppon maradok. Tudom,
hogy azt szokták mondani: »Cachelin nincs rászorulva, hiszen a
nővérének egy milliója van!« Jó, ez igaz, a nővéremnek csakugyan
van egy milliója, de fiadzani rakja a pénzét s nem ad belőle. Majd
a lányomé lesz, az is igaz, dehát én, meg a lányom, az kettő. Jól
nézek majd ki, ha a lányom meg a vőm szépen világgá pályáznak,
nekem meg nem lesz harapnivalóm se. Úgy-e, megérti a
helyzetemet?</p>
<p>Lesable bólogatott:</p>
<p>– Helyes, nagyon helyesen beszél. Ön nem építhet a jövendő
vejére. S különben is mindig az a jó, ha az ember nem tartozik
senkinek. Nos, hát én megígérem önnek, hogy megteszem, ami tőlem
telik, beszélek a főnökkel, előadom neki a dolgot s visszatérek rá,
ha kell. Számíthat rám!</p>
<p>Cachelin felkelt, elkapva a kollégája két kezét s katonásan
megszorította és megrázta őket; közben hebegve hálálkodott:
<span class="pagenum"><a name="Page_42" id=
"Page_42">-42-</a></span></p>
<p>– Köszönöm, köszönöm. És legyen meggyőződve, hogy ha alkalom
kínálkozik… ha valaha is abba a helyzetbe kerülök…</p>
<p>Nem fejezte be, nem találván illő végét a mondatának. Elment s a
folyosó csakúgy döngött obsitos-lépéseinek kemény ritmusától.</p>
<p>Távolról azonban idegesen berregő csengetyűszót hallott s futni
kezdett: ráismert a csengetésre. Torchebeuf főnök úr hívatta
rendtisztjét.</p>
<p>Egy héttel utóbb Cachelin egy reggel lepecsételt levelet talált
az asztalán. Ez volt benne:</p>
<div class="blockquot">
<p>»Kedves kollégám,</p>
<p>van szerencsém jelenteni, hogy a miniszter, igazgatónk és
főnökünk előterjesztésére, tegnap aláírta az ön főtiszti
kineveztetését. Holnap kapja meg a hivatalos értesítést. Addig
persze semmiről sem tud semmit, úgy-e?</p>
<p class="center">Híve:</p>
<p class="right"><i>Lesable.</i>«</p>
</div>
<p>César azonnal fiatal kollégája szobájába futott, hálálkodott,
mentegetőzött, lekötelezettségét hajtogatta, olvadozott a
meghatottságtól.</p>
<p>Másnapra csakugyan köztudomásúvá lett, hogy ketten, Lesable és
Cachelin, előléptetést kaptak. A többieknek kedvezőbb esztendőre
kell várakozniok s addig is, kárpótlásul pótlékban fognak
részesülni, mely ötven és háromszáz frank között váltakozik.</p>
<p>Boissel kijelentette, hogy valamelyik éjszaka, pontban éjfélkor,
meglesi Lesable-t az ucca sarkán s úgy elveri, hogy otthagyja a
fogát. A többi hivatalnok hallgatott.</p>
<p>A rákövetkező hétfőn Cachelin, mingyárt érkezése <span class=
"pagenum"><a name="Page_43" id="Page_43">-43-</a></span> után,
ünnepélyesen belépett protektora szobájába s szertartásos hangon
mondta:</p>
<p>– Remélem, hogy megtisztel bennünket s együtt ebédel velünk a
Háromkirályok örömére. A napot ön választja meg.</p>
<p>A fiatalember kissé meglepődve emelte fel a fejét s farkasszemet
nézett kollégájával; aztán, tekintetével még mindig a másik
gondolatát kémlelve, felelte:</p>
<p>– De, kedves uram,… nekem jóidőre minden estém le van
foglalva…</p>
<p>Cachelin kedélyes makacssággal folytatta:</p>
<p>– No, csak nem tesz velünk ilyen csúfságot, hogy visszautasít,
miután olyan nagy szolgálatot tett nekem. Nagyon kérem, családom és
a magam nevében…</p>
<p>Lesable zavarodottan habozott. Értette a dolgot, de nem tudott
mit válaszolni, nem lévén ideje a fontolgatásra s a pro- és
kontra-érvek mérlegelésére. Végre is ezt gondolta: »Az ebéd
elfogadásával még semmire sem kötelezem magam«, s kegyesen
elfogadta a meghívást a jövő szombatra. Mosolyogva tette hozzá:</p>
<p>– Mivel akkor másnap nem kell korán felkelnem!</p>
<h3>II.</h3>
<p>Cachelin a Rochechouart ucca táján lakott, egy ötödik emeleti,
erkélyes kis lakásban, ahonnan egész Párizst látni lehetett. Három
szobája volt: egyik a nővére, másik a leánya, harmadik a saját
használatára; az ebédlőt egyszersmind szalónnak is használták.</p>
<p>Egész héten izgult a megtartandó ebéden. Az étlapot hosszasan
meghányták-vetették: polgári <span class="pagenum"><a name=
"Page_44" id="Page_44">-44-</a></span> étkezés legyen, és mégis
disztingvált. A következőkben állapodtak meg: erőleves tojással,
hors d’œuvre, apró rákok és kolbászkák, homard, finom tyúkhús
eltett zöldborsóval, májpástétom, saláta, fagylalt, csemege.</p>
<p>A májat a szomszéd hentesnél vásárolták, a legkitünőbb minőséget
könyörögve ki. Az egész tál különben három frank ötvenbe került. A
borra nézve Cachelin a sarki borkereskedőhöz fordult, aki kimérve
adott neki abból a vörösből, melyet maga is fogyasztani szokott.
Nem akart valami nagy üzletbe menni, így okoskodván: »A kicsinyben
eladók ritkán jutnak hozzá, hogy finom boraikat forgalomba hozzák.
Így aztán sokáig pincézett, nagyszerű bort adnak.«</p>
<p>Szombaton korábban ment haza, ellenőrizni, hogy minden rendben
van-e? A cseléd paradicsomvörös arccal nyitott neki ajtót, mert dél
óta egyre a tüzet rakta, nehogy elkéssék valamivel s így az egész
napos hőség teljesen megpörkölte, de meg az izgalom is fűtötte.</p>
<p>Cachelin az ebédlőbe vonult, hogy mindennek utánanézzen. A kis
szoba közepét a kerek asztal nagy fehér foltja foglalta el,
villogva a zöld ernyős lámpa erős fényében.</p>
<p>A négy tányér mellett, melyekre Cachelin kisasszony
püspöksüveg-formában tornyozta fel a szalvétákat, ezüst evőeszközök
sorakoztak s mindegyik előtt egy nagy és egy kis pohár állott.
César nem találta a látványt elég mutatósnak s kikiáltott:</p>
<p>– Charlotte!</p>
<p>Nyílt a baloldali ajtó s egy alacsony, öreg nő jelent meg. Tíz
évvel volt idősebb fivérénél és sovány arcát fehér tincsek
keretezték, tekercsekbe sodorva. Vékony hangja még apró, görnyedt
alakjához <span class="pagenum"><a name="Page_45" id=
"Page_45">-45-</a></span> is gyönge volt s kissé vontatott
járással, álmos mozdulatokkal lépkedett.</p>
<p>És róla mondták valaha, ifjúsága idején: »Milyen pompás kis
nő!«</p>
<p>Most elszáradt, vén teremtés volt, még a hajdani megszokás
következtében agyontisztálkodva, önkényes, csökönyös, korlátolt
lélek, hajszálhasogató kicsinyességű, könnyen izguló. Vakbuzgó
vallásosságában, úgy látszik, teljesen elfelejtette az egykori víg
napokat.</p>
<p>– Mit akarsz? – kérdezte.</p>
<p>Cachelin felelt:</p>
<p>– Szerintem két pohár nem elég mutatós. Hátha pezsgőt is adnánk…
Nem kerülne többe három-négy franknál s fölrakhatnók a
pezsgőspoharakat is. Mingyárt másképpen hatna az egész szoba.</p>
<p>Charlotte kisasszony szembeszállt:</p>
<p>– Nincs értelme így kidobálni a pénzt. Különben te fizeted,
nekem semmi közöm hozzá.</p>
<p>Cachelin habozott, saját magát biztatgatva:</p>
<p>– De ha mondom: úgy takarosabb lenne minden. És a Háromkirályok
kalácsával is jobban sikerülne a móka!</p>
<p>Ez az érv döntött. César vette a kalapját s újra lerohant a
lépcsőn, hogy öt perc multán egy palackkal térjen vissza, melynek
oldalán széles fehér címke-lap ékeskedett, hatalmas címerdísszel:
»Legfinomabb champagne-i pezsgő, de Chatel-Rénovau gróf
uradalmából.«</p>
<p>Cachelin triumfált:</p>
<p>– Csak három frank volt s nagyon kitünőnek látszik!</p>
<p>Maga szedte elő a szekrényből a karcsú poharakat s helyezte el a
terítékek előtt.</p>
<p>Most a jobboldali ajtó tárult fel. Cachelin lánya lépett be.
Nagy darab, kövérkés és rózsaszínű <span class="pagenum"><a name=
"Page_46" id="Page_46">-46-</a></span> jelenség volt, jó fajtájú,
szép teremtés, gesztenyebarna hajjal és kék szemekkel. Egyszerű
ruha símult kerek és hajlékony csípőihez, erős hangjában, mely
csaknem férfiasan hatott, mély zengések voltak, melyek
belebizseregtek a hallgató fülébe. Elkiáltotta magát:</p>
<p>– Nini, pezsgő! Istenem, de jó lesz! – s gyerekes jókedvvel
tapsolt.</p>
<p>Atyja figyelmeztette:</p>
<p>– Aztán kedves légy ahoz az úrhoz, aki olyan nagy szolgálatokat
tett nekem!</p>
<p>A leány csengő kacagással felelt, mely ezt mondta:</p>
<p>– Tudom!</p>
<p>Megszólalt az előszoba csengője, ajtók nyíltak és csukódtak.
Lesable megérkezett. Feketében volt, fehér nyakkendővel és fehér
kesztyűkben. Mély benyomást keltett. Cachelin zavart
elragadtatással rohant felé:</p>
<p>– De hiszen, drága uram, csak családi körben leszünk: nézze, én
hétköznapi gúnyában vagyok!</p>
<p>– Tudom, – felelte a fiatalember, – ön előre megmondta, de én
sohasem szoktam este frakk nélkül menni sehová.</p>
<p>Meghajolt, klakkját hóna alá szorítva, gomblyukában virággal.
César bemutatta családját:</p>
<p>– Nővérem, Charlotte, – leányom, Coralie, akit meghitt néven
csak Corá-nak hívunk.</p>
<p>Kölcsönös meghajlások. Cachelin folytatta:</p>
<p>– Szalónunk nincs. Bajnak baj, dehát így is megleszünk
valahogy.</p>
<p>– Sőt, nagyon kedves így! – felelte Lesable.</p>
<p>Elszedték tőle a kalapját, melyet magánál akart tartani.
Nekilátott kesztyűi lehuzogatásának.</p>
<p>Leültek. Messziről nézegették egymást, az asztalon keresztül s
hallgattak. Cachelin szólalt meg: <span class="pagenum"><a name=
"Page_47" id="Page_47">-47-</a></span></p>
<p>– Sokáig maradt benn a főnök? Én korán jöttem el, hogy segítsek
a hölgyeknek.</p>
<p>Lesable fesztelenül felelte:</p>
<p>– Nem. Együtt jöttünk el a főnökkel, mert még meg kellett
beszélnünk a brest-i hajóvédővásznak kérdését. Nagyon bonyolult
ügy, még sok bajunk lesz vele.</p>
<p>Cachelin jónak látta, hogy nővérét beavassa s magyarázva fordult
feléje:</p>
<p>– A hivatalban minden nehéz ügyet Lesable úr intéz. Valósággal
jobbkeze a főnöknek.</p>
<p>A vénleány udvariasan biccentett s megjegyezte:</p>
<p>– Ó, jól tudom, hogy Lesable úr milyen kitünő tehetségű
ember!</p>
<p>A cseléd lépett be, térdével nyomva előre az ajtót s magasba
emelt két kezével hatalmas levesestálat emelve. A házigazda
elkiáltotta magát:</p>
<p>– Asztalhoz, kérem! Tessék, Lesable úr, nővérem és a leányom
közé! Remélem, nem fél a hölgyektől!</p>
<p>És a lakoma megkezdődött.</p>
<p>Lesable kedves volt, némi önteltséggel, sőt szinte
leereszkedéssel, – s szeme sarkából nézegette a fiatal leányt,
elámulva üdeségén és kívánatos, egészséges szépségén. Charlotte
kisasszony, ismerve fivére titkos szándékát, kitett magáért s ébren
tartotta a szokványos szólamokhoz tapadó társalgást. Cachelin
ragyogott: hangos volt, tréfálkozott, s töltögette a bort, melyet
egy órával előbb vásárolt a sarki kereskedőnél:</p>
<p>– No még egy pohárkát ebből a burgundiból, Lesable úr. Nem
mondom, hogy valami híres itóka, de jó, – pincéből való és nincs
megkeresztelve: erről felelek. Vidéki barátainktól kaptuk.</p>
<p>A fiatal leány, kissé pirulva s félve is egy <span class=
"pagenum"><a name="Page_48" id="Page_48">-48-</a></span> kicsit,
egy szót sem szólt: elfogódottá tette a mellette ülő férfi, akinek
sejtette a gondolatait.</p>
<p>Mikor a homard következett, César ünnepélyesen vágta ki:</p>
<p>– Most olyan valaki jön, akivel igen szívesen kötök
ismeretséget!</p>
<p>Lesable mosolyogva beszélte el, hogy egy író a homard-t »a
tengerek bíborosá«-nak nevezte el, nem tudva, hogy mielőtt
megfőznék a rákot, fekete a színe. Cachelin telitorokkal nevetett s
ismételgette:</p>
<p>– Oh-ho-ho! ez aztán fura!</p>
<p>Charlotte kisasszony azonban elkomolyodva jegyezte meg:</p>
<p>– Nem értem, hogy lehetett ilyesmit kigondolni. Az az úr
legalább is illetlen volt. Én mindenféle tréfát megértek, igazán
mindenfélét, de az ellenemre van, hogy a papi méltóságot
kifigurázzák előttem!</p>
<p>A fiatalember, meg akarván tetszeni a vénleánynak, élt az
alkalommal s hitvallást tett jámbor katolicizmusáról. Rossz ízlésű
embereknek nevezte azokat, akik könnyedén kezelik a nagy
igazságokat. Így fejezte be:</p>
<p>– Én tisztelem és megbecsülöm atyáim vallását, melyben
nevelkedtem s melyhez halálomig hű leszek.</p>
<p>Cachelin már nem nevetett. Kenyérgalacsinokat gyúrva
dörmögte:</p>
<p>– Persze, persze…</p>
<p>Aztán fordított egyet a társalgáson, melyet unalmasnak érzett s
azoknak az embereknek természetes irányú érdeklődésével, akik
mindennap ugyanazt a foglalkozást űzik, kérdezte:</p>
<p>– Úgy-e, a szép Maze úrfi most ugyancsak dühönghet azért, amiért
elmaradt az előléptetése? <span class="pagenum"><a name="Page_49"
id="Page_49">-49-</a></span></p>
<p>Lesable mosolygott:</p>
<p>– És aztán? Mindenkinek az jár ki, amire rászolgált.</p>
<p>A minisztériumról kezdtek csevegni s ez a tárgy mindnyájukat
élénken lekötötte, mivel a két nő csaknem olyan jól ismerte a
hivatalnokokat, mint Cachelin maga, hiszen esténként egyébről sem
hallottak. Charlotte kisasszony sokat foglalkozott Boissel-lel,
akinek romantikus szelleme és elregélt hőstettei kapták meg, Cora
pedig titokban a szép Maze iránt érdeklődött. Egyébként különben
még sohasem látták egyiket sem.</p>
<p>Lesable a fölény hangján beszélt róluk, mint ahogy a miniszter
mondana bírálatot alantasairól. Figyelték:</p>
<p>– Maze nem haszontalan fiú, de ha az ember el akar jutni
valameddig, többet kell dolgoznia. Szereti a nagyvilági életet meg
a szórakozásokat. És ez aztán megzavarja a gondolkodását. Az ő
hibája, ha nem sokra viszi. Összeköttetései révén talán segédfőnök
is lehet belőle, de több semmi esetre sem. Pitolet viszont, meg
kell adni, jól fogalmaz, tagadhatatlanul elegáns formában, de nincs
magva a munkájának. Nála minden a fölületen mozog. Sohasem lehetne
valamely fontos hivatal élére állítani, intelligens vezetés alatt
azonban, ha mindent jól a szájába rágnak, igen használható erő.</p>
<p>Charlotte kisasszony megkérdezte:</p>
<p>– És Boissel?</p>
<p>Lesable vállat rándított:</p>
<p>– Ő, szegény feje, afféle letört úr. Semmit sem lát a megfelelő
arányokban. Históriákat eszel ki, amiktől állva is elalszik az
ember. Ránk nézve ő teljesen értéktelen.</p>
<p>Cachelin nevetni kezdett s kijelentette: <span class=
"pagenum"><a name="Page_50" id="Page_50">-50-</a></span></p>
<p>– A legjobb mégis csak Savon apó!</p>
<p>Mindenki vele nevetett.</p>
<p>Aztán a színházakról beszélgettek, az évad darabjairól. Lesable
a tekintélynek ugyanazzal a fölényével ítélte meg a drámai
irodalmat is, pontosan osztályozta a szerzőket s megállapította jó
és rossz oldalaikat, – azoknak az embereknek szokásos
biztonságával, akik csalhatatlanoknak s mindenhez egyaránt értőknek
érzik magukat.</p>
<p>Végeztek a sülttel. César most leemelte a májpástétomos tál
fedelét, szinte áhitatos vigyázattal, sejtetve az edény nagyszerű
tartalmát.</p>
<p>– Nem tudom, – kezdte, – hogyan sikerült ez a fogásunk. De
rendszerint nagyszerű szokott lenni. Egy strassburgi cousinunktól
kaptuk.</p>
<p>S egytől-egyig tiszteletteljes lassúsággal eddegélték a sárga
cseréptál hentesremekét.</p>
<p>Mikor a fagylalt következett, az kész csapás volt. Mártás lett
belőle, vagy inkább leves, valami világos lé, uszkálva a befőttes
tálban. A kis cseléd, aki félt a fagylalthoz nyúlni, a cukrászinast
kérte meg, – még hét órakor, mikor a fiú a háznál járt, – hogy
vegye ki a formából.</p>
<p>Cachelin elkeseredve akarta visszavitetni az egészet, de aztán
lecsendesedett: a Háromkirályok kalácsa jutott eszébe, amelyet
misztikus körülményességgel szelt szét, mintha valami főfő titkot
rejtene magában. Minden tekintet a szimbólikus tészta-építményre
szegeződött s körbe adták a tálat, hogy kiki szemlehúnyva vegye ki
a maga darabját.</p>
<p>Kinek a szeletébe lesz belesütve a babszem? Az ajkakon réveteg
mosoly jelent meg. Lesable halk »áh«-val álmélkodott el s
felmutatta a hüvelyk- és mutatóujja közt tartott nagy, fehér
<span class="pagenum"><a name="Page_51" id=
"Page_51">-51-</a></span> paszulyszemet, amelyre tésztadarabok
tapadtak. Cachelin tapsolni kezdett, aztán felkiáltott:</p>
<p>– No, most válassza meg a királynét! válassza meg a
királynét!</p>
<p>A »király« szívében rövid habozás dúlt. Nem volna-e politikusabb
megoldás Charlotte kisasszonyt választani? Ezzel hízelegne neki,
megnyerné, a maga pártjára hódítaná! Azonban azt is elgondolta,
hogy igazság szerint Cora kedvéért hívták meg s ostobaság volna a
nagynéninek kurizálni. Fiatalabbik szomszédnője felé fordult tehát
s a királyi babszemet neki nyujtotta át:</p>
<p>– Kisasszony, engedje meg, hogy felajánljam önnek…</p>
<p>Először néztek egymás szemébe. A leány felelt:</p>
<p>– Köszönöm, uram… – s átvette a királynői méltóság zálogát.</p>
<p>Lesable ezt gondolta magában:</p>
<p>– Igazán csinos kis lány. Nagyszerű szemei vannak. És jóvérű
teremtésnek látszik, a kutyafáját!</p>
<p>Durranó hang rezzentette össze a hölgyeket. Cachelin robbantotta
ki a dugót a pezsgőből, mely hevesen habzott elő az üvegből s az
abroszra folyt. Megtöltötték a poharakat a gyöngyöző itallal s a
házigazda nagy hangon jelentette ki:</p>
<p>– Látni rajta, milyen pompás minőség!</p>
<p>Amint pedig Lesable, hogy a pezsgő ki ne fusson a poharából is,
inni készült, César elkiáltotta magát:</p>
<p>– A király iszik most! a király iszik! a király iszik!</p>
<p>És Charlotte, aki szintén felvillanyozódott, éles hangon
sipította vele:</p>
<p>– A király iszik most! a király iszik! <span class=
"pagenum"><a name="Page_52" id="Page_52">-52-</a></span></p>
<p>Lesable a jártas biztonságával ürítette ki poharát s visszatette
az asztalra:</p>
<p>– Amint látják, nem kéretem magam!</p>
<p>És Cora felé fordult:</p>
<p>– Most önön a sor, kisasszony!</p>
<p>Cora inni akart, mivel azonban mindannyian kiabáltak, hogy:
»Most a királyné iszik! a királyné iszik!«, – elpirult, kacagni
kezdett s a poharat visszatette maga elé.</p>
<p>Az ebéd teljes jókedvben ért véget s a király buzgón udvarolt a
királynénak. Mikor a likőrre tértek át, Cachelin bejelentette,
hogy:</p>
<p>– Most pedig leszedik az asztalt, hogy több helyünk legyen. Ha
nem esik, kivonulhatunk egy percre az erkélyre.</p>
<p>Mindenáron meg akarta mutatni a kilátást, bár már sötét éjszaka
volt.</p>
<p>Az üveges ajtót tehát kinyitották. Nedves légáram tódult be.
Odakünn langyos volt a levegő, mint áprilisban; mindannyian
felhágtak a lépcsőfokon, mely az ebédlőt a széles balkóntól
elválasztotta. A roppant város fölött csak valami bizonytalan
világosság lebegett, mint azoknak a fénykorongoknak a villódzása,
amiket a szentek homloka köré festenek. Helyenként ez a világosság
élénkebbnek látszott s Cachelin elmagyarázgatta:</p>
<p>– Nézze! Amott az »Éden« ragyog úgy. Errefelé a boulevardok
vonala húzódik. Nagyszerűen meg lehet különböztetni őket! Nappal
óriási innen a kilátás. Messzire utazhatna, míg szebbet
találna!</p>
<p>Lesable rákönyökölt a vaskorlátra, Cora mellé, aki némán,
elfeledkezve bámult a semmiségbe, elkapva attól a hirtelen, méla
fájdalmú merengéstől, mely néha úgy elzsibbasztja a lelket.
Charlotte kisasszony, aki félt a nedves páráktól, visszahúzódott
<span class="pagenum"><a name="Page_53" id=
"Page_53">-53-</a></span> a szobába. Cachelin folytatta előadását,
kinyujtott karral döfködve arrafelé, amerre az Invalides-nek, a
Trocadéro-nak, meg az Arc de Triomphe de l’Étoile-nak kellett
lenniök.</p>
<p>Lesable félsuttogva kérdezte:</p>
<p>– És ön, Cora kisasszony, szereti innen a magasból elnézni
Párizst?</p>
<p>A leány egy kicsit összerázkódott, mintha álomból riasztotta
volna fel a kérdező s felelt:</p>
<p>– Én?… igen, különösen este. Elgondolom, mi minden történhetik
odalenn, előttünk. Mennyi boldog és boldogtalan ember él ebben a
tenger sok házban! Ha valamennyit láthatnók, mennyi mindent
megtudnánk!</p>
<p>A fiatalember közelebb húzódott, úgyhogy könyökük és válluk
érintkezett:</p>
<p>– Holdfény idején tündérszép lehet ez!</p>
<p>A leány suttogott:</p>
<p>– Meghiszem azt! Mint egy Gustave Doré-metszet! Nagyszerű
élvezet lenne, ha az ember végigsétálhatna a háztetőkön!</p>
<p>És a fiatalember sorra kérdezte, mi mindent szeret Cora, mikre
vágyik, miknek örül. A leány minden zavar nélkül válaszolt, higgadt
és okos hajadon módjára, aki nem ábrándosabb lelkű a kelleténél.
Lesable nagyon helyes gondolkodásúnak találta s elképzelte, milyen
jó lenne átfonni a karját ezen a kerek és kemény leányderékon s
hosszú, lassú csókokat hinteni, – ahogy a nagyon jófajta pálinkát
kortyolgatja az ember, – erre az üde arcocskára, a fül táján,
melyre rátűzött a messzi lámpasugár. Erős vonzódást érzett, elfogta
a nő nagy közelségétől fűtött izgalom, az érett és szűzi testért
égő szomjúság, a fiatal leány finom csábítása. Úgy vélte, órákig
tudna így maradni, egész éjszakákon és heteken át, egyre Cora
<span class="pagenum"><a name="Page_54" id=
"Page_54">-54-</a></span> mellett könyökölve, csakhogy érezze
szomszédságát s átivódhassék érintése bűbájától. S valami költői
érzésféle is kelt szívében az előtte nyujtózó, nagy, ragyogó
Párizzsal szemben, mely most éjszakai életét éli, a kéjek és
gyönyörök életét. Azt érezte, hogy most úrként áll a roppant város
fölött, nagy magasságokban lebegve. Elképzelte, milyen gyönyörűség
lenne estéről-estére itt könyökölni a nő mellett a balkónon,
szeretni, ajkon csókolni egymást, összefonódni a hatalmas város
fölött és minden szerelem fölött, melyet magába zár, minden
közönséges kielégülés, minden olcsó vágy fölött, egészen közel a
csillagokhoz.</p>
<p>Vannak esték, mikor a legkevésbé rajongó természetű lelkek is
ábrándozni kezdenek, mintha szárnyuk nőne. Lesable talán be is
csípett egy kicsit.</p>
<p>Cachelin, aki a pipájáért ment, újra visszajött és
rágyujtott:</p>
<p>– Tudom, – mondta, – hogy ön nem dohányzik, azért nem kínálom
meg cigarettával se. Pedig nincs annál jobb, mint ezen a helyen
füstölni egyet. Én, ha földszinten kellene laknom, tán nem is élnék
tovább. Pedig mehetnénk földszintre, mert a ház a nővéremé,
csakúgy, mint a jobbról meg balról szomszédos két másik ház. Csinos
jövedelme van belőlük. Annak idején persze nem kerültek sokba!</p>
<p>És a szoba irányába fordulva, bekiáltott:</p>
<p>– Mennyit is fizettél ezekért a telkekért, Charlotte?</p>
<p>A vénleány éles hangja kerepelni kezdett. Lesable csak egy-egy
mondatfoszlányt kapott el: »… Ezernyolcszázhatvanháromban…
harmincöt frank… később felépíttettem… a három házat… egy bankár…
legalább ötszázezer frankot megérnek…« <span class=
"pagenum"><a name="Page_55" id="Page_55">-55-</a></span></p>
<p>Charlotte úgy beszélte el a szerencséjét, mint ahogy a
kiszolgált katona mesél a hadjáratairól. Elsorolta, miket vett,
milyen ajánlatokat kapott azóta, hogyan emelkedtek a bevételei,
stb.</p>
<p>Lesable nagyon érdeklődni kezdett s megfordult, most már háttal
támaszkodva a terasz oszloprácsának. Mivel azonban így is csak
szómorzsák jutottak hozzá, hirtelen otthagyta fiatal szomszédnőjét
s bement a szobába, hogy mindent jól halljon. Leült Charlotte
kisasszony mellé s hosszasan elbeszélgetett vele a bérek valószínű
emelkedéséről és arról, hogy a jól forgatott pénz kamatra vagy
ingatlanba fektetve jövedelmez-e többet?</p>
<p>Éjféltájban ment el, megígérve, hogy legközelebb újra eljön.</p>
<p>Egy hónapra rá a minisztériumban egyébről sem beszéltek, mint a
Jacques-Léopold Lesable és Céleste-Coralie Cachelin kisasszony
házasságáról.</p>
<h3>III.</h3>
<p>A fiatal házasok ugyanazon az emeleten rendezkedtek be, egy
ugyanolyan lakásban, mint a Cacheliné és Charlotte-é volt. A régi
lakót kidobták.</p>
<p>Lesable nyugalmát azonban zavarta valami: a nagynéni sehogy sem
sietett döntő módon biztosítani Cora számára az örökséget. Végül
mégis megesküdött, »az Isten szent színe előtt«, hogy végrendelete
elkészült s le van téve Belhommenál, a közjegyzőnél. Egyébként
megígérte, hogy egész vagyona unokahúgának fog jutni, de csak egy
feltétel alatt! Mikor a feltételt tudakolták, megtagadta a
felvilágosítást, azonban újra megesküdött, <span class=
"pagenum"><a name="Page_56" id="Page_56">-56-</a></span> – s
jóakaratú kis mosoly kísérte az esküt, – hogy annak a feltételnek
könnyű lesz eleget tenni.</p>
<p>Lesable úgy vélte, hogy ezek elől a magyarázkodások s
kegyeskedő, vénlányos makacskodások elől ki kell térni s mivel a
fiatal leány nagyon tetszett neki, határozatlanságán győzött a vágy
s végül is engedett Cachelin csökönyös manővereinek.</p>
<p>És most boldog volt, bár a kétség bele-bele nyilallott. Szerette
a feleségét, akivel szemben semmi várakozásában nem csalódott.
Élete nyugodtan és egyhangúan folydogált. Egyébként néhány hét
alatt beleélte magát az új házasemberi állapotba s továbbra is a
régi, tökéletes hivatalnok maradt.</p>
<p>Elmúlt egy év. Újra beköszöntött az újesztendő. Lesable,
legnagyobb meglepetésére, nem kapta meg az újabb előléptetést,
amelyre számított. Csupán Maze és Pitolet jutottak magasabb
fizetési osztályba s Boissel bizalmasan közölte Cachelinnel, hogy a
két kollégát tönkre agyabugyálja, majd egy este, mikor hazamennek,
még pedig szemben a főkapuval, mindenki szeme láttára. Persze,
ebből semmi sem lett.</p>
<p>Egy hétig Lesable aludni sem tudott azon való izgalmában, hogy
miért nem lépett elő, noha mindig buzgón dolgozott. Hiszen
ökörmódra vonta az igát, vég nélkül helyettesítve Rabot
segédfőnököt, aki kilenc hónapja feküdt a Val-de-Grâce-kórházban.
Minden reggel félkilenckor érkezett, minden délután félhétkor
távozott. Mit akarnak tőle még többet? Ha még ezt a munkát és ezt
az erőfeszítést sem tudják be érdeméül, akkor egyszerűen ő is úgy
fog dolgozni, mint a többiek. Kinek-kinek fizessenek az érdeme
szerint! Hogy <span class="pagenum"><a name="Page_57" id=
"Page_57">-57-</a></span> lehet az, hogy Torchebeuf, aki eddig úgy
bánt vele, mint a fiával, most egyszerre így elejtette? Tisztán
akarta látni a dolgot. Be fog menni a főnökhöz s magyarázatot kér
tőle!</p>
<p>Egy hétfőn reggel aztán, még mielőtt kollégái megérkeztek volna,
kopogtatott a rettegett úr ajtaján.</p>
<p>Barátságtalan »szabad!« volt a válasz. Belépett.</p>
<p>Torchebeuf a mindenféle iratokkal elborított nagy asztalnál ült
és írt: apró emberke volt s roppant feje olybá tűnt, mintha azzal
nyomtatták volna le az írómappát. Amint megpillantotta kedvencét,
üdvözölte:</p>
<p>– Jó reggelt, Lesable, hogy van?</p>
<p>– Jó reggelt, kedves jó főnök úr, nagyon jól, és ön?</p>
<p>A főnök abbahagyta az írást és fordított egyet a székén. Vékony,
törékeny, sovány teste, mely igen komoly szabású fekete
redingote-ba volt préselve, egyáltalán nem állt arányban a nagy,
bőrtámlájú székkel. A becsületrend hatalmas, rikító tiszti gombja,
ugyancsak ezerszeresen nagyobbra szabva, semmint viselőjéhez
illett, izzó parázsként tüzelt a szűk mell fölött, melyet
valósággal agyonnyomott a tekintélyes koponya, mintha az egész
ember holmi kucsmagomba módjára nőtt volna ki a földből.</p>
<p>Állkapcsa kihegyesedett, arca beesett, szemei viszont előre
dúdorodtak. Ormótlan homlokából hátra volt fésülve a fehér haj.</p>
<p>– Üljön le, barátom, – mondta Torchebeuf, – s mondja el, mi
járatban van?</p>
<p>Minden más hivatalnokkal szemben katonás ridegséget mutatott,
mert úgy tekintette magát, mint holmi fedélzeten parancsoló
kapitányt, az egész minisztérium nem lévén egyéb az ő számára
<span class="pagenum"><a name="Page_58" id=
"Page_58">-58-</a></span> egyetlen nagy hajónál: ez volt az ő
szemében az összes francia flották vezérhajója.</p>
<p>Lesable kicsit elfogódottan, kicsit sápadtan dadogta:</p>
<p>– Kedves jó főnök úr, azt jöttem megkérdezni, hogy talán
valamily tekintetben elégedetlennek méltóztatik-e lenni velem?</p>
<p>– Dehogy is, kedves barátom, hogy is kérdezhet ilyet?</p>
<p>– Tudniillik engem kissé meglepett, hogy ebben az évben nem
kaptam előléptetést, mint más esztendőkben. Engedje meg, kedves jó
főnök úr, hogy kifejtsem a mondandóimat s előre is kérem szíves
bocsánatát vakmerőségemért. Jól tudom, hogy az ön részéről
kivételes kedvezésekben és nem remélt előnyökben részesültem. Azt
is jól tudom, hogy az előléptetés csak két-háromévenként jár ki,
azonban engedtessék meg rámutatnom, hogy én a hivatalban majdnem
négyszerannyit dolgozom, mint más rendes hivatalnok és legalább
kétszer annyi időt töltök el. Ha tehát fáradozásaim eredményét,
mint munkateljesítményt, mérlegre tennők azzal a másik eredménnyel,
melyet díjazásom jelent, az utóbbi bizonnyal igen alatta maradna az
előbbinek!</p>
<p>Lesable gondosan főzte volt ki ezt a mondatot, melyet kitünőnek
érzett.</p>
<p>Torchebeuf meglepetten keresgélte a válasz szavait. Végül
elkezdte, kissé hideg hangon:</p>
<p>– Bár elvben nem engedhető meg, hogy ezeket a dolgokat főnök és
alkalmazott egymásközt megbeszéljék, ez alkalommal mégis feleletet
adok önnek, tekintettel igen érdemes szolgálataira. Én az idén is,
mint az előző években, ajánlottam önt előléptetésre. Az igazgató
azonban kihúzta az ön nevét, azon az alapon, hogy önnek a házassága
<span class="pagenum"><a name="Page_59" id=
"Page_59">-59-</a></span> szép jövőt biztosít, sőt oly jólétet és
vagyont, amilyenben szerény kollégáinak sohasem lesz részük. Vajjon
nem méltányos-e, végeredményben, azt is tekintetbe venni, hogy ki
milyen viszonyok közt él? Ön gazdag lesz, nagyon gazdag. Háromszáz
franknyi javítás az ön számára semmit sem fog jelenteni, míg mások
zsebében ez a csekély többlet vagyont jelenthet. Nos, barátom, hát
ez az oka az ön ezidei lemaradásának.</p>
<p>Lesable zavarodottan és ingerülten vonult ki.</p>
<p>Este, az étkezésnél, kelletlenül ült a felesége mellett. Az
asszony rendszerint vidám és eléggé egyenletes kedélyű volt, csak
akaratos: ha nagyon kívánt valamit, semmiképpen sem engedett. Az
első idők érzéki bűvöletét sem érezte már közelében a férj s bár a
menyecske üdesége és csinossága mindig újra fel tudta ajzani
vágyódását, olykor mégis azon a csömörszerű kiábránduláson kapta
magát, mely két lény mindennapi közösségű életében hamarosan ki
szokott fejlődni. A lét ezer túlközönséges vagy félszeg részlete, a
hanyag reggeli külső, a közönséges, kopott, ócska kelméjű pongyola,
a színehagyott fésülőköpeny, – hiszen nem voltak gazdagok! – s
mindaz a sok szükséges ez s az, amiket a szegény háztartásokban
nagyon is közelről lát az ember, lepattogtatták Lesable előtt a
házasság politúrját, elhervasztották azt a virágos és költői színt,
amely a jegyeseket, távolról, úgy csalogatja.</p>
<p>Charlotte néni is csak kellemetlenné tette a lakását, mert
sohasem mozdult ki tőlük: mindenbe beleavatkozott, mindent
dirigálni akart, mindenre volt valami megjegyzése s mivel folyvást
remegtek, hogy valamivel megsérthetik, inkább lemondással tűrtek,
egyben azonban vad, rejtett elkeseredésük is egyre nőtt.
<span class="pagenum"><a name="Page_60" id=
"Page_60">-60-</a></span></p>
<p>Öreges, vontatott járásával végigtipegett a szobákon s vékony
hangja szüntelenül ismételte:</p>
<p>– A helyetekben ezt tenném, a helyetekben azt tenném!</p>
<p>Mikor a két házastárs magára maradt, Lesable kimerülten
kiáltotta:</p>
<p>– A nagynénéd kezd elviselhetetlen lenni. Nekem elég volt
belőle! Érted? Elég volt!</p>
<p>Cora nyugodtan felelt:</p>
<p>– De hát mit csináljak vele?</p>
<p>Lesable-ből kitört a düh:</p>
<p>– Undorító egy család az ilyen!</p>
<p>Cora még mindig nyugodtan vágott vissza:</p>
<p>– Persze, a család undorító, de az örökség jó, – mi? Csak ne
játszd az ostobát. Neked éppen annyira érdeked csínján bánni
Charlotte nénivel, mint nekem!</p>
<p>És a férj elhallgatott, nem tudva mit felelni.</p>
<p>A néni mostanában egyre azzal a rögeszmével gyötörte őket, hogy
gyereket szeretne már látni. A sarokba vonta félre Lesable-t és
belesuttogta az arcába:</p>
<p>– Öcsémuram, gondja legyen rá, hogy apává legyen, mielőtt
meghalok. Látni akarom az örökösömet! Ne akarja velem elhitetni,
hogy Cora nem való az anyaságra. Csak rá kell nézni! Mikor az ember
megházasodik, öcsémuram, azért teszi, hogy családot alapítson, hogy
sarjai legyenek. Szent anyánk, az Egyház, elítéli a meddő
házasságokat. Én tudom, hogy maguk nem gazdagok s hogy egy gyerek
sok költséggel jár. De én utánam majd semmiben sem fognak
szűkölködni. Egy kis Lesable-t akarok, – akarom, megértette?</p>
<p>Mikor aztán kívánsága közel másfél évi házasság után sem vált
valóra, kételyei támadtak s elkezdett sürgetőzni. Halk hangon
tanácsokat <span class="pagenum"><a name="Page_61" id=
"Page_61">-61-</a></span> adott Corának, gyakorlati utasításokat,
mint olyan nő, aki valaha sok mindent tudott s alkalmilag még ma is
vissza bír emlékezni rájuk.</p>
<p>Egy reggel azonban Charlotte néni nem tudott felkelni, rosszul
érezte magát. Mivel soha életében nem volt beteg, Cachelin igen
felindultan kopogtatott veje ajtaján:</p>
<p>– Szaladj hamar doktor Barbette-ért, a főnöknek pedig mondd meg,
hogy, – úgyebár? – ma nem mehetek hivatalba, tekintettel a
körülményekre…</p>
<p>Lesable az egész napot izgalmak közt töltötte, képtelenül minden
munkára. Nem tudott fogalmazni, nem tudott belemerülni az ügyekbe.
Torchebeuf meglepetten szólt rá:</p>
<p>– Milyen szórakozott ma ön, Lesable úr!</p>
<p>És Lesable idegesen felelte:</p>
<p>– Nagyon fáradt vagyok, kedves jó főnök úr; az egész éjszakát
szegény néni mellett töltöttem, akinek az állapota nagyon
aggasztó.</p>
<p>A főnök azonban hidegen jegyezte meg:</p>
<p>– Ha egyszer Cachelin mellette maradt, az éppen elég lehetne a
gondoskodásból. Nem engedhetem, hogy az egész hivatal felborúljon
alkalmazottaim személyes ügyei miatt!</p>
<p>Lesable kirakta az óráját maga elé az asztalra s lázas
türelmetlenséggel várta az öt órát. Mihelyt a főudvar nagy órája
ütni kezdett, elrohant, elsőízben hagyva ott a hivatalt a
szabályszerű időben.</p>
<p>Sőt bérkocsiban ment haza, annyira nagy volt az izgalma; a
lépcsőn futva ment fel.</p>
<p>A cseléd nyitott ajtót; Lesable hebegve kérdezte:</p>
<p>– Hogy van a beteg?</p>
<p>– Az orvos azt mondja, hogy nagyon rosszul. <span class=
"pagenum"><a name="Page_62" id="Page_62">-62-</a></span></p>
<p>Lesable-nak nagyot dobbant a szíve. Elfogódottan állt meg:</p>
<p>– Ah! igazán?</p>
<p>Hátha esetleg éppen most hal meg Charlotte néni?</p>
<p>Nem mert belépni a beteg szobájába, hanem kihivatta Cachelint,
aki odabenn őrködött.</p>
<p>Lesable apósa rögtön megjelent, óvatosan nyitva ajtót.
Hálókabátban és bojtos sipkában volt, ahogy vidám estéit szokta
tölteni a kandallózugban. Halk hangon mormogta:</p>
<p>– Rosszul van, nagyon rosszul. Négy óra óta nincs magánál.
Délután már felvette az utolsó kenetet is.</p>
<p>Lesable úgy érezte, hogy valami nagy gyöngeség kúszik le a
térdéig. Leült:</p>
<p>– Hol a feleségem?</p>
<p>– Mellette!</p>
<p>– Az orvos mit mondott pontosan?</p>
<p>– Azt, hogy rohama volt. Kilábolhat belőle, de éppen úgy
meghalhat még az éjszaka.</p>
<p>– Van rám szükségetek? Ha nincs, jobb szeretnék inkább be se
menni. Kínos volna számomra, Charlotte nénit ebben az állapotban
látni.</p>
<p>– Ne is gyere be. Eredj csak hozzátok. Ha valami ujság lenne,
rögtön hivatlak.</p>
<p>Lesable a szobájába vonult. A lakást egyszerre megváltozottnak
látta, nagyobbnak, világosabbnak. Mivel azonban sehogy sem találta
helyét, kiment a balkónra.</p>
<p>Július utolsó napjai járták s a nagy napkorong, mielőtt végkép
letűnt volna a Trocadéro két tornya mögött, tűzesővel árasztotta el
a tetők rengeteg táborát.</p>
<p>Az ég, amely alul égő vörös volt, följebb sápadt arany színeket
cserélt, aztán sárga árnyalatokba <span class="pagenum"><a name=
"Page_63" id="Page_63">-63-</a></span> ment át, majd zöld lett,
könnyű, fénnyel áttört zöld, hogy végül kékre váljon, tiszta és üde
kékséggé borulva az emberek feje fölé.</p>
<p>Fecskék suhantak át, mint a nyilak, alig szemmelkísérhetőn, az
ég bíborára rajzolódó szárnyaik íves és tünő vonalával. S a házak
roppant tömege felett, meg a távoli síkság felett valami rózsaszínű
felhő is lebegett, valami tüzes köd, melyből mintegy megdicsőülve
emelkedtek ki a templomtornyok és az emlékművek karcsú csúcsai. Az
Arc de Triomphe de l’Étoile mint roppant fekete tömb tűnt fel a
horizont tűzvészében s az Invalides kupolája valóságos második
napnak látszott, mely az égről lezuhant egy földi építmény
tetejére.</p>
<p>Lesable két kézre markolta a vaskorlátot s úgy szívta a levegőt,
mint ahogy a bort issza az ember. Ugrálni, kiáltozni szeretett
volna, vad mozdulatokkal könnyíteni magán, annyira megrohanta a
mély és ujjongó öröm. Ragyogónak látta az életet, csupa
boldogságnak a jövőt! Mit is fog csinálni? És elábrándozott.</p>
<p>Valami zaj rezzentette föl, mely a háta mögül jött. A felesége
volt. Szeme környéke kivörösödött, arca kissé megduzzadt s igen
fáradtnak látszott. Homlokát csókra nyujtotta férje felé, aztán
megszólalt:</p>
<p>– Papánál fogunk ebédelni, hogy a beteg közelében maradhassunk.
A cseléd mellette lesz, míg mi eszünk.</p>
<p>Lesable követte feleségét a szomszéd lakásba.</p>
<p>Cachelin már asztalnál ült, várva leányát és a vejét. Hideg
csirke, krumplisaláta és egy tál szamóca volt kikészítve a
tálalóra, a tányérokban leves gőzölgött.</p>
<p>Leültek. Cachelin kijelentette: <span class="pagenum"><a name=
"Page_64" id="Page_64">-64-</a></span></p>
<p>– Ezek azok a napok, amilyeneket nem kívánok gyakran magamnak.
Ilyenkor nem valami vidám az élet.</p>
<p>Közöny volt a hangjában s az arcán csaknem megelégedettség.
Aztán falni kezdett, nagy étvágyú emberek módjára, kitünőnek
találta a csirkét s nagyszerűen frissítőnek a krumplisalátát.</p>
<p>Lesable-nak azonban elszorult a gyomra s ímmel-ámmal, izguló
lélekkel evett, egyre a szomszéd szoba felé fülelve, amelyben olyan
csönd volt, mintha teljesen lakatlan lenne. Cora-nak sem volt
étvágya, dúltan és el-elpityeredve törülgette meg olykor-olykor a
szemét szalvétája csücskével.</p>
<p>– Mit mondott a »fő«? – kérdezte Cachelin.</p>
<p>És Lesable részletes beszámolót tartott, mivel apósa apróra
kikérdezte, elismételtetve minden szót, mintha legalább egy éve nem
lett volna tájékán se a minisztériumnak.</p>
<p>– Csinos feltűnést kelthetett, mikor megtudták, hogy Charlotte
beteg, mi?</p>
<p>S arra gondolt, milyen diadalmasan vonul majd be a haláleset
után, micsoda képeket vágnak majd a kollégák. Mindazáltal, mintegy
titkos lelkiismeretfurdalásának engedve, így beszélt:</p>
<p>– Szegénykének igazán nem kívánok semmi rosszat! Isten a tanum,
mennyire szeretném még soká jó egészségben látni. De azért mégis
csak nagyot fognak nézni odabenn! Savon apó még a komműnt is el
fogja felejteni bele!</p>
<p>Éppen a szamócába fogtak, mikor nyilt a betegszoba ajtaja.
Roppant megdöbbentek s azon vették észre magukat, hogy valamennyien
felálltak az ebédtől. A kis cseléd jött be, szokott csendes és
ostoba esetlenségével. Nyugodtan mondta:</p>
<p>– Má’ nem lélekzik.</p>
<p>Cachelin, asztalkendőjét a tányérok közé dobva, <span class=
"pagenum"><a name="Page_65" id="Page_65">-65-</a></span> őrült
módjára rohant be; Cora dobogó szívvel követte; Lesable pedig ott
maradt az ajtóban, messziről kémlelve az ágy sápadt foltja felé,
melyet alig világított meg a búcsúzó nap. Látta, hogyan görnyed
apósa háta a fekhely fölé, mozdulatlan vizsgálódással. És egyszerre
a hangját is meghallotta, amely mintha messziről, nagyon messziről,
a világ végéről jönne, valami álombeli hang, a csodákat mesélő
álmoké. A hang ezt mondta:</p>
<p>– Megtörtént! nem hallani semmi pihegést.</p>
<p>Látta, hogyan esik hirtelen térdre a felesége, arcát a takaróba
rejtve és zokogva. Elszánta magát, hogy ő is belép s amint Cachelin
felemelkedett, a vánkos fehérségén megpillantotta Charlotte néni
arcát, lecsukott szemű, beesett, merev és fakó arcát, amely olyan
volt, mint a viaszbabáké.</p>
<p>Aggódva kérdezte:</p>
<p>– Vége?</p>
<p>Cachelin, aki szintén a halottat nézte, most feléje fordult s
egymásra pillantottak.</p>
<p>– Igen, – felelte César s arcát szomorú kifejezésre akarta
erőltetni. A két férfi azonban nyomban belelátott egymásba s nem is
tudva: miért, ösztönszerűen kezet szorítottak, mintegy megköszönve
egymásnak, amit egymásért tettek.</p>
<p>Aztán, nem vesztegetve az időt, buzgón láttak hozzá a
halottaknak kijáró teendők végzéséhez.</p>
<p>Lesable vállalta, hogy elmegy az orvosért s hogy a lehető
leggyorsabban elintéz minden szükséges eljárnivalót.</p>
<p>Vette a kalapját s futva indult le a lépcsőkön; minél előbb kinn
akart lenni az uccán, egyedül maradni, fellélekzeni, gondolkozni,
magányosan élvezni a boldogságát. <span class="pagenum"><a name=
"Page_66" id="Page_66">-66-</a></span></p>
<p>Mikor elvégezte útjait, hazamenés helyett a boulevardra
igyekezett: hajtotta a vágy, embereket látni, belesodródni a
forgalomba, az este boldog életébe. Szeretett volna odakiáltani a
járókelőknek: »Ötvenezer livre évjáradékom van!« – s zsebredugott
kezekkel csatangolt, meg-megállva a kirakatok előtt, nézegetve a
drága szöveteket, az ékszereket, a nagyszerű bútorokat, vidáman
gondolva el, hogy: »Ezt most már mind megvehetném magamnak!«</p>
<p>Gyászruhabolt előtt ment el s egyszerre megcsapta a döbbenet:
Hátha nem is halt meg? Hátha csalódtak?</p>
<p>Meggyorsított léptekkel fordult haza, lelkén ott kóválygott a
kétség.</p>
<p>Ahogy megérkezett, első kérdése így szólt:</p>
<p>– Volt itt a doktor?</p>
<p>Cachelin felelt:</p>
<p>– Igen. Konstatálta a halált és megcsinálta a halottkémi
jelentést.</p>
<p>Beléptek az elhúnyt szobájába. Cora még mindig sírt, egy
karosszékben ülve. Halkan sírt, szinte már minden fájdalom és bánat
nélkül, a nők könnyű zokogási készségével.</p>
<p>Mikor aztán hárman egyedül maradtak a lakásban, megszólalt
Cachelin csöndesre fogott hangja:</p>
<p>– Most, hogy a cseléd aludni ment, utánanézhetünk, nincs-e
valami elrejtve a bútorokban?</p>
<p>És a két férfi munkának látott. Kiürítettek minden fiókot,
kiforgattak minden zsebet, széthajtogattak minden apró papirost.
Éjfélig semmi különöset sem találtak. Corát elnyomta a kimerültség,
horkolt is kissé, szokott csendes módján. César felvetette a
kérdést:</p>
<p>– Virrasszunk? <span class="pagenum"><a name="Page_67" id=
"Page_67">-67-</a></span></p>
<p>Lesable zavarában ezt tartotta megfelelőbbnek. Erre az após is
így döntött:</p>
<p>– Akkor, – mondta – hozzunk be karosszékeket.</p>
<p>És becipelték a két másik kipárnázott széket is, melyek a fiatal
házasok bútoraihoz tartoztak.</p>
<p>Egy órával később a család mindhárom tagja aludt, egyenetlen
horkolással, az örök mozdulatlanságba dermedt holttest előtt.</p>
<p>Világos nappalra ébredtek fel, mikor a kis cseléd belépett a
szobába. Cachelin rögtön elismerte, szemeit dörzsölve, hogy:</p>
<p>– Elszundikáltam egy kicsit, alig lehet félórája.</p>
<p>Lesable azonban, aki azonnal úrrá vált magán, kijelentette:</p>
<p>– Vettem észre! Én egy percre sem bóbiskoltam el, csak csukva
tartottam a szemem, hogy pihenjen.</p>
<p>Cora visszavonult a szobájába.</p>
<p>Lesable ekkor színlelt közönnyel kérdezte:</p>
<p>– Mikor menjünk el a közjegyzőhöz, megtudni, hogy szól a
végrendelet?</p>
<p>– Hát… akár még ma reggel, ha akarod.</p>
<p>– Szükséges, hogy Cora is velünk jöjjön?</p>
<p>– Talán úgy lesz jobb, mert hiszen végeredményben ő az
örökös.</p>
<p>– Akkor megyek, szólok neki, hogy készülődjön fel.</p>
<p>S Lesable ment, szokott gyors lépteivel.</p>
<p>Belhomme úr irodáját éppen nyitották, mikor Cachelin, Lesable és
felesége megjelentek, mély gyászban, vigasztalan arccal.</p>
<p>A közjegyző azonnal fogadta és leültette őket. Cachelin vitte a
szót:</p>
<p>– Uram, tetszik ismerni, én a Charlotte Cachelin <span class=
"pagenum"><a name="Page_68" id="Page_68">-68-</a></span> fivére
vagyok. Ez itt a lányom meg a vőm. Szegény nővérem tegnap meghalt,
holnap temetjük. Minthogy végrendelete önnél van letéve,
bátorkodunk megkérdezni, hogy a megboldogultnak nincs-e valami
külön meghagyása az elföldelésre vonatkozólag s egyébként is,
nincsenek-e önnek közlendői velünk?</p>
<p>A közjegyző kihúzott egy fiókot, borítékot vett elő, feltépte,
kihalászott egy papírlapot s jelentette:</p>
<p>– Tessék, uram, a végrendelet másolata, melyet azonnal
megismertetek önökkel. A másik példány, mely ezzel pontosan
egyezik, kezeim közt marad.</p>
<p>És olvasta:</p>
<p>»Én, alulírott, Victorine-Charlotte Cachelin, a következőkben
nyilvánítom végső akaratomat:</p>
<p>Egész vagyonomat, mely körülbelül egymillió százhúszezer frankra
rúg, azokra a gyermekekre hagyom, akik unokahúgom, Céleste-Coralie
Cachelin házasságából fognak származni, azzal, hogy a jövedelmet az
elsőszülött nagykorúságáig a szülők élvezzék.</p>
<p>Az alább következő rendelkezések szabályozzák az egyes
gyermekekre jutó részt, valamint azt a részt, amely a szülőké marad
halálukig.</p>
<p>Abban az esetben, ha halálom előbb következnék be, semhogy
unokahúgom örökösnek adna életet, egész vagyonom közjegyzőm kezei
közt marad, három évig, megjegyeztetvén, hogy fentebb jelzett
akaratom teljesíttessék, mihelyt ezen idő alatt a gyermek
megszületnék.</p>
<p>Abban az esetben azonban, ha Coraliet az Ég nem áldaná meg
gyermekkel a halálomat követő három év alatt, vagyonom osztassék
szét, közjegyzőm közbenjöttével, a szegények közt és azon
jótékonysági <span class="pagenum"><a name="Page_69" id=
"Page_69">-69-</a></span> intézmények közt, melyek lajstroma alább
következik.«</p>
<p>És most mindenféle szeretetház-nevek, számok, rendelkezések és
meghagyások végtelen sora következett.</p>
<p>Aztán Belhomme úr udvariasan átnyujtotta az okmányt Cachelinnek,
aki elképedve állt előtte.</p>
<p>A közjegyző szükségesnek vélte, hogy maga is szóljon pár
magyarázó szót:</p>
<p>– Mikor Cachelin kisasszony – mondta – legelsőízben tisztelt meg
azzal, hogy közölje velem ezen értelemben leendő végrendelkezési
szándékát, kifejezte azt is, mily végtelenül vágyódik egy véréből
származó örökös után. Ellenvetéseimre akaratának mind határozottabb
megformulázásával felelt, ami egyébként vallásos érzéseiből
sarjadt, mivel, – úgy gondolta, – minden meddő házasság égi átok
alatt áll. Nem tudtam rávenni szándéka legcsekélyebb
megváltoztatására sem. Élénken sajnálom, tessék elhinni.</p>
<p>Aztán hozzátette, Coralie felé mosolyogva:</p>
<p>– Nem kételkedem benne, hogy az elhúnyt <i>desideratum</i>-a
mihamarébb teljesülni fog!</p>
<p>S a három örökségváró távozott, nagy megdöbbenésükben szinte
gondolkodni sem tudva.</p>
<p>Mentek hazafelé, egymás mellett lépkedve, hang nélkül,
szégyenkezve és dühösen, mintha kölcsönösen megrabolták volna
egymást. Még Corának is egyszeriben eloszlott minden gyásza:
nagynénje hálátlansága felmentette a siratás kötelessége alól.
Végre Lesable, akinek sápadt ajkait görcsbe szorította a bosszúság,
odaszólt apósának:</p>
<p>– Adja csak ide azt az írást, hadd ismerjem meg <i>de visu</i>
is!</p>
<p>Cachelin odanyujtotta a papírt s a fiatalember elkezdte olvasni.
Megállt a járdán s miközben a <span class="pagenum"><a name=
"Page_70" id="Page_70">-70-</a></span> járókelők neki-nekiütköztek,
úgy maradt, beleásva kutató és gyakorlott szemét a sorok közé. A
másik kettő pár lépésnyire tőle várt, még mindig hallgatagon.</p>
<p>Végre ezekkel a szavakkal adta vissza a végrendeletet:</p>
<p>– Nincs mit tenni ellene! Szépen lóvá tettek bennünket!</p>
<p>Cachelin, akit reményei pusztulása ingerültté tett, felelt:</p>
<p>– Teringettét, a te kötelességed lett volna gyerekről
gondoskodni! Jól tudtad, hogy Charlottenak régesrég ez volt a
fővágya.</p>
<p>Lesable válasz helyett rándított egyet a vállán.</p>
<p>Ahogy hazaértek, egész tömeg várta már őket, csupa olyan ember,
akiknek mestersége a halottak körül folytatódik. Lesable rögtön
visszavonult, semmivel sem akart tovább törődni, César pedig
mindenkit végiggorombáskodott, kiabálva, hogy őt hagyják békén s
csinálják minél gyorsabban a dolgukat. Úgy érezte, hogy szándékosan
késleltetik a hullától való megszabadulásban.</p>
<p>Cora, szobájába zárkózva, meg se mukkant. Cachelin azonban, egy
óra mulva, bekopogtatott a veje ajtaján:</p>
<p>– Kedves Leopold, – mondta, – azért jövök, hogy hányjuk és
vessük meg a teendőket, mert végre is meg kell állapodnunk
valamiben. Véleményem szerint mégis csak tisztességes temetést kell
rendeznünk, nehogy a minisztériumban neszét vegyék a történteknek.
A költségeket majd elintézzük. Különben sincs veszve semmi. Még nem
régóta vagytok házasok s igazán ritka pech lenne, ha nem születne
gyereketek. Majd gondotok <span class="pagenum"><a name="Page_71"
id="Page_71">-71-</a></span> lesz rá, ennyi az egész! Most intézzük
el a legsürgősebb tennivalókat. Te úgye mielőbb bemégy a
minisztériumba? Most összeírom, ki mindenkinek kell gyászjelentést
küldeni!</p>
<p>Lesable fanyarul ismerte el, hogy apósának igaza van s leültek,
szembe egymással, a hosszú asztal két végére, hogy megcímezzék a
feketeszegélyes cédulákat.</p>
<p>Aztán első ebéd következett. Cora közömbös arccal jelent meg,
mintha mindez egyáltalán nem érintené s az este óta tartó böjt után
jól befalatozott.</p>
<p>Étkezés után rögtön visszazárkózott a szobájába. Lesable elment
a tengerészeti minisztériumba, Cachelin pedig kitelepedett a
balkónra, lovaglóülésben helyezkedve el a széken s pipára gyujtott.
Lomha nyári napsütés verte a házfedelek tömegét s egyik-másik
üvegtető lángolva izzott, vakító sugarakat szórva, melyeket a
tekintet nem tudott elviselni.</p>
<p>S Cachelin, ingujjra vetkőzve, hunyorgó szemmel a fény özönében,
a messzi, messzi dombokat nézte, melyek zölden intettek felé, túl a
nagy városon, túl a poros külső telkeken. Arra gondolt, hogy locsog
most a széles, csöndes és hűvös Szajna a halmok alján, melyeknek
lejtőin fák vannak s hogy milyen borzasztóan jobb volna most a
lombok alatt, hasalni a fűben, egészen a folyam szélén, a vízbe
köpködni s nem a terasz ólomlapján sülni. S rossz érzés kezdte
émelyíteni, szerencsétlenségük kínzó gondolata és fájdalmas érzése,
a váratlan balsors, amely annál keservesebb és vadabb volt, mert
olyan eleven és hosszú reménykedés előzte meg. S hangosan mondta,
ahogy nagy lelki megrázkódtatások idején, a rögeszmék kábulatában
fakad ki az ember: <span class="pagenum"><a name="Page_72" id=
"Page_72">-72-</a></span></p>
<p>– Piszok ringyó!</p>
<p>Háta mögül, a szobából, a temetkezési vállalat embereinek
motozását hallotta, a koporsószögező kalapács szakadatlan
kopácsolását. A közjegyzőnél tett látogatás óta nem nézte meg újra
holt nővérét.</p>
<p>Lassanként azonban a dús nyári nap melege, vidámsága és fénylő
varázsa átjárták testét-lelkét: eszébe jutott, hogy még nincs oda
minden. Miért is ne lehetne gyermeke az ő leányának? Hiszen még két
éve sincs, hogy férjnél van! Veje pedig izmos, kemény, jó erőben
levő embernek látszik, ha kicsiny is. <i>Lesz</i> gyerekük, a
mindenét neki! Lesz, mert különben is, kell lennie!</p>
<p>Lesable lopva surrant be a minisztériumba s hivatali szobájába.
Asztalán papírlap várta, ezekkel a szavakkal: »A főnök kéreti.«
Először türelmetlen mozdulatot tett, lázadozva a zsarnokság ellen,
mely újra a nyakába ül, aztán vad és heves vágy lepte meg, csak
azért is felülkerekedni! Őbelőle is lesz még főnök, és pedig hamar;
– aztán előre, még magasabbra!</p>
<p>Le sem vetve kimenő-redingote-ját ment be Torchebeuf-höz. Azzal
a lesújtott arccal jelentkezett, amilyet szomorú alkalmakkor vesz
fel az ember, sőt mi több, valami mély és igazi bánat jele is ott
volt a kifejezésében, az az önkénytelen levertség, melyet a
váratlan csapások vésnek a vonásokba.</p>
<p>A főnök vaskos feje, mely most is valami papírlap fölött
csüggött, felemelkedett s nyers hang kérdezte:</p>
<p>– Egész délelőtt szükségem lett volna magára. Miért nem jött
be?</p>
<p>Lesable felelt:</p>
<p>– Kedves jó főnök úr, csapás ért bennünket, <span class=
"pagenum"><a name="Page_73" id="Page_73">-73-</a></span> Charlotte
nénémet elvesztettük s azért is jöttem, hogy meghívjam önt a
holnapi temetésre.</p>
<p>Torchebeuf arca azonnal nyájassá derült. S szinte elismeréssel
válaszolta:</p>
<p>– Az már más, kedves barátom. Köszönöm a meghívást s mingyárt
szabadságot is adok önnek, mert most bizonyára sok a teendője.</p>
<p>Lesable azonban ragaszkodott a hivatalnoki buzgósághoz:</p>
<p>– Köszönöm, kedves jó főnök úr, de már minden el van intézve s
itt fogok maradni a rendes hivatalos időig.</p>
<p>Azzal visszatért a szobájába.</p>
<p>A hír elterjedt s a hivatalokból mindenfelől jöttek az
érdeklődők, akik inkább gratulációkkal, mint
részvétnyilatkozatokkal halmozták el s kíváncsiak voltak, hogyan
viselkedik az új örökös. Lesable elszántan, egy színész álarcával
fogadta a frázisokat és tekinteteket, oly kitünően találta el a
viselkedését, hogy elbámultak rajta. »Jól tartja magát«, – mondták.
»Mindegy, – szóltak közbe mások, – alapjában véve bizonyára nagyon
meg van elégedve.«</p>
<p>Maze, aki merészebb volt a többieknél, megkérdezte tőle, a
világfiak fesztelen modorában:</p>
<p>– Tudja már a hagyaték pontos összegét?</p>
<p>Lesable tökéletes nyugalommal felelte, mint akit a dolog
egyáltalán nem érdekel:</p>
<p>– Nem egész pontosan. A végrendelet körülbelül
egymilliókétszázezer frankról szól. Onnan tudom, mert a
közjegyzőnek sürgősen közölnie kellett velünk bizonyos kikötéseket,
amelyek a temetésre vonatkoznak.</p>
<p>Általános volt a vélemény, hogy Lesable nem marad a
minisztériumban. Hatvanezer livre évjáradékkal az ember nem körmöl
tovább. Úgy <span class="pagenum"><a name="Page_74" id=
"Page_74">-74-</a></span> már <em class="gesperrt">valaki</em> az
ember s tetszése szerint lesz belőle, ami akar. Voltak akik azt
vélték, hogy az államtanács felé fog kacsingatni, mások inkább úgy
hitték, hogy majd képviselő igyekszik lenni. A főnök várta a
lemondást, hogy az igazgató elé terjeszthesse.</p>
<p>Az egész minisztérium kivonult a temetésre, melyet szegényesnek
találtak. De híre járt, hogy maga Cachelin kisasszony kívánta így:
benne volt a végrendeletben!</p>
<p>Cachelin már másnap folytatta a szolgálatot, Lesable pedig,
egyheti gyöngélkedés után, szintén megjelent, kissé sápadtan ugyan,
de szívós és lelkes munkaerővel, mint azelőtt. Mintha semmi
változás nem történt volna az életükben. Mindössze annyit lehetett
észrevenni, hogy tüntetőleg szívtak vastag szivarokat s hogy
járadékokról, vasutakról, nagy összegekről beszéltek, oly emberek
módjára, akiknek értékpapírok vannak a zsebében. Rövid idő multán
annak is híre ment, hogy Párizs környékén villát béreltek s ott
fejezik be a nyarat.</p>
<p>Az emberek ilyeneket gondoltak: »Éppen olyan fösvények, mint a
vénkisasszony volt; családi vonás; megtalálta zsák a foltját;
mindegy, azért mégse úri dolog bentmaradni a minisztériumban ilyen
vagyonnal.«</p>
<p>Aztán nem törődtek velük többet. Megmérettek és könnyűnek
találtattak.</p>
<h3>IV.</h3>
<p>Charlotte néni temetése után Lesable egyre csak a millióra
gondolt s dühében, mely annál hevesebben marta, minél jobban
kellett titkolnia, <span class="pagenum"><a name="Page_75" id=
"Page_75">-75-</a></span> az egész világot meggyűlölte siralmas
balsorsa miatt.</p>
<p>Ő is kérdezgette magában: »Kétévi házasság alatt miért nem
született gyermekünk?« S a félelem, hogy családi élete meddő marad,
riadtan doboltatta meg a szívét.</p>
<p>És ekkor, akárcsak a suhanc, aki felnéz a magas és zsírosan
fénylő mászórúd csúcsára s a kitűzött lepényt szemlélve, keményen
teszi fel magában, hogy törik-szakad, de neki lesz ereje és
kitartása a sikerhez, Lesable kétségbeesett elszántsággal határozta
el, hogy apává kell válnia. Hiszen annyian lettek azzá, miért ne
lehetne hát ő is? Talán hanyag volt, gondatlan, talán nem is tudott
eleget a dologhoz, hiszen teljesen közönyösen hagyta eddig az
ilyesmi. Sohasem érezvén az utódhagyás erős vágyát, nem törekedett
teljes lélekkel erre az eredményre. Ezentúl majd megfeszíti minden
erejét, nem hagy figyelmen kívül semmit s meglesz a siker, mert így
akarja.</p>
<p>Mikor azonban hazament, valósággal rosszul érezte magát és ágyba
kellett feküdnie. A csalódás nagyon is nyers volt, nem bírta ki a
visszahatást.</p>
<p>Az orvos meglehetősen komolynak találta állapotát s feltétlen
pihenést rendelt, mellyel további, jócskán hosszúra szabott
önkímélési idő kényszerűsége is járt. Súlyos idegláz veszélye
fenyegetett.</p>
<p>Egy hét mulva mégis újra talpraállt Lesable s ismét elfoglalta
hivatalát a minisztériumban.</p>
<p>Azonban még mindig betegnek érezte magát s nem mert közeledni a
hitvesi ágyhoz. Habozott és reszketett, mint a hadvezér, aki
csatára készül, csatára, melytől jövője függ. S estéről-estére a
másnapot leste, az egészség, a testi-lelki jóérzés <span class=
"pagenum"><a name="Page_76" id="Page_76">-76-</a></span> és energia
egy olyan órájáért sóvárogva, mikor az ember mindenre képesnek
hiszi magát. Minden pillanatban az üterét tapogatta, hol gyöngének,
hol túlgyorsnak találva az érverést, izgatószereket szedett, félig
nyers húst evett, hazamenés előtt hosszú, edző sétákat tartott.</p>
<p>Mivel sehogy sem kapott erőre úgy, ahogy szerette volna, azt
vette a fejébe, hogy a meleg időszak végét valahol Párizs környékén
tölti el. S csakhamar megérlelődött benne a hit, hogy a mezők
szabad levegője döntő hatással lesz vérmérsékletére. Az övéhez
hasonló állapotban csodás, biztos eredményeket szokott hozni a
vidéki élet. A közeli sikernek ez a bizonyossága megnyugtatta s
újra meg újra elmondta apósának, sokat sejtető hangsúlyozással:</p>
<p>– Ha kinn leszünk a falun, teljesen összeszedem magam s minden
rendben lesz.</p>
<p>Már a puszta »falu« szó is valami misztikus jelentőséggel
csengett a fülében.</p>
<p>Kibéreltek tehát egy kis házat Bezonsban s mindhárman
kiköltöztek a faluba. A két férfi reggelente gyalog lábalt át a
síkon a colombesi állomásra s este is gyalogosan tértek vissza.</p>
<p>Cora, akit elbűvölt ez az élet a szelíd folyam mentén, le-leült
a lejtős parton, szedte a virágot s szőke és reszkető fűkalászokból
kötött nagy csokrokkal ment haza.</p>
<p>Esténként mind a hárman lesétáltak a folyam hosszában a
Lazacos-gátig s betértek egy-egy üveg sörre a Hársfa-vendéglőbe. A
folyam, megtorlódva a hosszú cöveksoron, átsustorgott a réseken, s
vagy száz méternyi szélességben szökellt, dobolt és tajtékzott
tovább. A zuhogó hullámok harsogásától rengett a part, a levegőben
pedig finom vízpor felhőzött, lengő és nedves pára, mely
<span class="pagenum"><a name="Page_77" id=
"Page_77">-77-</a></span> úgy emelkedett föl a vízesésből, mint
holmi könnyű füst, a szétpaskolt hab és a felkavart iszap illatát
hintve szét.</p>
<p>Leszállt az éj. Szemközt, messzire, a nagy világosság Párizst
hirdette s Cachelin minden este elmondta rá:</p>
<p>– Hű! Mégis csak fene nagy város ez a Párizs.</p>
<p>Olykor-olykor egy-egy vonat, amint áthaladt a sziget végét
keresztbeszelő vashídon, mennydörgésszerűen robajlott s csakhamar
eltűnt, jobbra vagy balra, Párizs vagy a tenger felé.</p>
<p>Lassú léptekkel fordultak vissza s nézték a felkelő holdat,
leülve egy-egy árok szélére, hogy minél tovább láthassák a csöndes
folyamba omló puha és sárga fényt, mely mintha együtt úszott volna
a vízzel s melyet az ár völgyelései úgy remegtettek át magukon,
mint valami tűzből szőtt habselymet. Felzendült a békák rövid,
fémes hangú kurjongatása. Éji madarak egymást hivogató hangja
hasított át a levegőn. S olykor egy-egy nagy néma árny suhant tova
a folyón, megtörve fénylő és csöndes iramlását. Portyázó halászok
bárkái voltak, melyekből hirtelen ki-kivetették a hálót s
zajtalanul vonták be újra, tág és sötét öblében a villogó és
ficánkoló potykákkal, mint valami vízmélyi kincset, ezüst halak élő
kincsét.</p>
<p>Cora megindult gyöngédséggel támaszkodott férje karjára,
kitalálva a férfi vágyát, noha sohasem beszéltek a dologról. Mintha
jegyességük másodvirágzását élték volna, új várását a nászi
csóknak. A férj olykor lopva végigsimította a nő füle mögött a
nyakszirt kezdődő hajlatát, a lágy formák finom zugocskáját, ahol
az első pelyhek selymesednek. Az asszony kézszorítással válaszolt s
vágytak egymásra, egyelőre mégis lemondva <span class=
"pagenum"><a name="Page_78" id="Page_78">-78-</a></span> egymásról,
felajzottan és visszakorbácsoltan egy még hatalmasabb akarat
parancsától, a millió álomképétől.</p>
<p>Cachelin, akit lecsillapított a maga körül érzett reménykedés,
boldogan élt, nagyokat ivott és evett, s alkonyattájt valami költői
megszállottságba ringatózott, abba az együgyű ellágyulásba, mely a
legtompább lelkeken is erőt vesz egy-egy természeti látványosság
előtt: mikor fény záporoz végig a lombokon s a távoli dombok közt
lemegy a nap, bíbor visszfényekkel a folyó tükrén. Kibökte:</p>
<p>– Ilyenkor, ha efféléket látok, hiszek az Istenben. Az ilyesmi
belém markol, – folytatta, gyomra táját tapogatva – s valósággal
megtérek. Egész furcsákat érzek. Mintha valami fürdőbe mártogattak
volna, amitől sírni szeretnék.</p>
<p>Lesable pedig kezdte magát jobban érezni, hév ébredt benne,
melyet már elfelejtett, futni szeretett volna, mint egy csikó,
meghempergőzni a fűben, kiabálni jókedvében.</p>
<p>Elérkezettnek látta az időt. Igazi új nászéjszaka volt az.</p>
<p>Azután a mézeshetek jöttek, tele szerelemmel és
reménykedéssel.</p>
<p>Azután tapasztalniuk kellett, hogy minden kísérletük meddő
maradt s bizakodásuk hiúnak bizonyult.</p>
<p>Maga volt ez a kétségbeesés, a katasztrófa! Lesable azonban nem
veszítette el a bátorságát, emberfölötti erőfeszítéssel
makacskodott. Felesége, ugyanannak a vágynak izgalmával s
ugyanannak a félelemnek remegésével, egyszersmind pedig a maga
izmosabb testiségével is, készségesen engedte át magát férje
kísérleteinek, tüzelte csókjait s szűntelenül élesztgette lankadó
hevét. <span class="pagenum"><a name="Page_79" id=
"Page_79">-79-</a></span></p>
<p>Október első napjaiban tértek vissza Párizsba.</p>
<p>Életük elkomorodott. Szájukon most már kellemetlen szavak
csúsztak ki, s Cachelin, kiszimatolva a helyzetet, a maga mérgezett
és trágár obsitos-kiszólásaival gyötörte őket.</p>
<p>S szűntelenül üldözte mindegyiküket, vájta és hegyezte kölcsönös
dühüket a megkaparíthatatlan örökség gondolata. Corának most már
felvágták a nyelvét s agyonkínozta a férjét. Kisfiú volt a
szemében, anyámasszonykatonája, aki nem számít. Cachelin pedig
minden ebédnél elismételte:</p>
<p>– Nekem, ha gazdag lettem volna, csőstül volna gyerekem… Persze,
ha szegény az ember, okosnak kell lennie…</p>
<p>S leánya felé fordulva, még hozzátette:</p>
<p>– Te biztosan olyan is vagy, mint én, dehát ez itt…</p>
<p>És jelentős pillantást vetett a veje felé, megvetéssel teljes
mozdulatra rántva a vállát.</p>
<p>Lesable nem szállt vitára, felsőbbrendű emberként, aki
parasztcsalád közé keveredett. A minisztériumban úgy találták, hogy
rossz színben van. Egyszer a főnök meg is kérdezte:</p>
<p>– Nem beteg ön? Mintha valahogy megváltozott volna!</p>
<p>Felelt:</p>
<p>– Dehogy, kedves jó főnök úr! Talán a fáradtság látszik meg
rajtam. Mostanában sokat dolgoztam, hiszen láthatta ön.</p>
<p>Nagyban számított az évvégi előléptetésre s ebben a reményben
újra nekifeküdt minta-hivatalnoki robotjának.</p>
<p>Teljesen jelentéktelen jutalomfélét kapott, kevesebbet, mint
bárki másé. Apósa, Cachelin pedig semmit. <span class=
"pagenum"><a name="Page_80" id="Page_80">-80-</a></span></p>
<p>Lesable, szívén találva, újra bement a főnökhöz s ezúttal
elsőízben szólította egyszerűen »uram«-nak:</p>
<p>– Uram, hát érdemes úgy dolgozni, ahogy én teszem, ha az ember
nem látja semmi gyümölcsét?</p>
<p>Torchebeuf vaskos feje sértődött mozdulattal ütődött fel:</p>
<p>– Mondtam már önnek, Lesable úr, hogy az ilyfajta eszmecserének
nincs helye köztünk. Újra ismétlem, hogy ildomtalannak találom ezt
a kérdőrevonást, mivel ön az adott esetben igen gazdag ember
szegény kollégáihoz képest…</p>
<p>Lesable nem türtőztethette tovább magát:</p>
<p>– De ha egyszer semmim sincs, uram! Nagynénénk a házasságomból
születendő elsőszülött gyermekre hagyta a vagyonát. Én és apósom a
fizetésünkből élünk!</p>
<p>A főnök meglepődött, de aztán válaszolt:</p>
<p>– Nos, ha ma még nincs is semmije, legközelebb mégis csak gazdag
lesz. És így egyre megy…</p>
<p>Lesable takarodót fújt, jobban lesujtva az elveszett
előléptetés, mint a megmarkolhatatlan örökség miatt.</p>
<p>Mikor azonban, pár nappal később, Cachelin megérkezett a
hivatalba, a szép Maze ajkán mosoly jelent meg, majd Pitolet lépett
be s a szemei csillogtak. Utána Boissel nyomta be az ajtót s fürgén
sietett előre, sunnyogó jókedvvel nézve össze a többiekkel. Savon
apó tovább másolt, szája csücskében lógó agyagpipájával, magas
székén kuporogva, felrakott lábakkal, ahogy a kisfiúk szoktak
ülni.</p>
<p>Senki sem szólt egy szót sem. Mintha valamire vártak volna. S
Cachelin iktatta az ügydarabokat, szokása szerint hangosan mondva
maga elé: <span class="pagenum"><a name="Page_81" id=
"Page_81">-81-</a></span></p>
<p>– Toulon. Tiszti csajka-felszerelés a <i>Richelieu</i> számára.
– Lorient. Úszóövek a <i>Desaix</i> számára. – Brest. Angol
gyártmányú vitorlavászonminták.</p>
<p>Lesable jelent meg. Mostanában minden reggel bejött a rája eső
aktákért, mivel apósa nem vett magának annyi fáradságot, hogy a
szolgával küldje be őket hozzá.</p>
<p>Miközben Lesable a rendtiszt asztalán heverő papírok közt
kotorászott, Maze oldalt sandított rá, kezeit dörzsölve, a
cigarettáját sodró Pitolet szájaszélén pedig vidám vonás vetett kis
ráncot, a már visszafojthatatlan jókedv hirdetője. A másoló öreghez
fordult:</p>
<p>– Úgye, Savon papa, maga sokat tapasztalt világéletében, mi?</p>
<p>Az öreg, tudva, hogy most gúnyolódni akarnak vele s megint a
feleségével hozakodnak elő, nem felelt.</p>
<p>Pitolet újrakezdte:</p>
<p>– Maga biztosan rátalált a nyitjára, hogyan kell gyerekeket
fabrikálni, mivelhogy több gyereke is volt, úgy-e?</p>
<p>Szegény öreg felemelte a fejét:</p>
<p>– Ön tudja, Pitolet úr, hogy nem szeretem az efféle tréfákat.
Szerencsétlenségemre méltatlan személyt vettem feleségül. Mikor
megbizonyosodtam a hűtlenségéről, el is váltam tőle.</p>
<p>Maze közömbös hangon kérdezte és nem nevetett:</p>
<p>– Több ízben is megbizonyosodott, nem?</p>
<p>Savon apó komolyan válaszolta:</p>
<p>– Igen, uram.</p>
<p>Pitolet kapta el újra a szót:</p>
<p>– Ez azonban nem akadályozta meg abban, hogy apja ne legyen
egypár gyereknek, háromnak vagy négynek is, ahogy hallom.
<span class="pagenum"><a name="Page_82" id=
"Page_82">-82-</a></span></p>
<p>A jámbor öreg roppantul elpirult, úgy hebegte:</p>
<p>– Ön sértegetni akar, Pitolet úr, de ez sem fog önnek sikerülni.
Feleségemnek valóban volt három gyermeke. Okom van feltételezni,
hogy az első tőlem való, a másik kettőt azonban nem ismerem el.</p>
<p>Pitolet folytatta:</p>
<p>– Csakugyan, mindenki azt mondja, hogy az első a magáé. Ez elég
is. Nagyon szép dolog, ha az embernek van egy gyermeke, nagyon szép
dolog és nagy boldogság. Fogadjunk, hogy Lesable sokat adna érte,
ha csak egyet is tudna sikeríteni, úgy, mint maga tudott!</p>
<p>Cachelin abbahagyta a lajstromozást. Nem nevetett, noha Savon
apó a szokásos, megkínzott pofozógép-arcot mutatta s ilyenkor a
szabadszájú tréfák özönét szokta rázúdítani az öreg házastársi
viszontagságaira.</p>
<p>Lesable már összeszedte az írásait, de érezve, hogy a támadás
neki szól, maradni akart, visszatartotta a dac, egyben pedig zavart
és ingerült is volt, próbálta kitalálni, ki adhatott így túl a
titkán. Aztán eszébe jutott, mit mondott a főnöknek s nyomban
megértette, hogy azonnal a legteljesebb energiát kell tanusítania,
ha nem akar az egész minisztérium céltáblája lenni.</p>
<p>Boissel le és föl járt a szobában, szinte vinnyogva. Az uccai
kikiáltók rekedt hangját utánozva bődült el: »A gyerekgyártás
titka, csak tíz centime, két sou! Tessék, tessék, a gyerekgyártás
titka, monsieur Savon szabadalma, töméntelenül borzasztóan
érdekes!«</p>
<p>Mindenki nevetett, csak Lesable és az apósa nem. Pitolet pedig
odafordult a rendtiszthez:</p>
<p>– Mi baja, Cachelin úr? Hová tette a jókedvét? Azt hinné az
ember, hogy nem is mulat azon, <span class="pagenum"><a name=
"Page_83" id="Page_83">-83-</a></span> hogy Savon apónak mégis csak
van egy gyereke a feleségétől. Ez pedig nagyon jó vicc, szerintem.
Nem mindenki tudja idáig vinni!</p>
<p>Lesable újra elkezdett a papírjai közt babrálni, úgy tett,
mintha olvasna és nem hallana semmit, de sápadt volt.</p>
<p>Boissel megint rákezdte a piaci kikiáltást:</p>
<p>– Használhatja mindenki, aki meg akarja kapni az örökségét, csak
tíz centime, két sou, tessék, tessék.</p>
<p>Ekkor Maze, aki alantasnak találta az ilyenfajta elménckedést s
aki különben is személyes haragot forralt Lesable ellen, amiért
megfosztotta a vagyon reményétől, melyet titokban ott táplált a
szívében, közvetlen kérdéssel állt elő:</p>
<p>– Rosszul van, Lesable? olyan sápadt!</p>
<p>Lesable felkapta a fejét s farkasszemet nézett kollégájával. Pár
másodpercig remegő ajkkal habozott, valami metsző, de szellemes
mondást keresve, de sehogy sem találva. Felelt:</p>
<p>– Kutyabajom. Csak csodálom, mennyi finom puskaport elpazarolnak
az urak…</p>
<p>Maze, még mindig háttal a tűznek, redingote-ja két szárnyát maga
elé fogta s nevetve mondta:</p>
<p>– Az ember igyekszik, kedvesem. Úgy vagyunk vele, mint ön: nem
mindig úgy sül el, ahogy kéne…</p>
<p>Kitörő hahota szakította félbe. Savon apó, aki félhülyén is
sejteni kezdte, hogy most már nem őt bántják és gúnyolják,
lefittyent szájjal várt, tolla megakadt a levegőben. És Cachelin is
várt, készen bármely pillanatban ököllel esni annak, aki éppen a
kezeügyébe kerül.</p>
<p>Lesable dadogott:</p>
<p>– Nem… értem… Mi nem sült el?… hogy érti?… <span class=
"pagenum"><a name="Page_84" id="Page_84">-84-</a></span></p>
<p>A szép Maze visszaejtette az egyik redingoteleffentyűt, hogy
megpödörhesse a bajuszát s finomkodó hangon mondta:</p>
<p>– Jól tudom, hogy önnek rendszerint minden vállalkozása jól sül
el. Alapjában tehát nem helyes, hogy önt is szóbahoztam. Különben
is Savon papa gyerekeiről volt szó és nem az önéiről, hisz önnek
nincsenek is. Hiszen tekintettel arra, hogy önnek minden
vállalkozása jól üt ki, nyilvánvaló, hogy gyermekei is csak azért
nincsenek, mert nem akarta, hogy legyenek…</p>
<p>Lesable nyersen vágott közbe:</p>
<p>– Talán nem ütné ilyesmibe az orrát…</p>
<p>A kihívó szavakra Maze is felemelte a hangját:</p>
<p>– Kérem, micsoda hang ez? Beszéljen tisztességesen, mert
meggyűlhet velem a baja!</p>
<p>De Lesable már reszketett a dühtől s elveszített minden
mértéket:</p>
<p>– Maze úr, én nem vagyok holmi léha figura, vagy kinyalt uracs,
mint ön. Ha szabad kérnem, kíméljen meg ezentúl a barátságától.
Semmi közöm önhöz, és a magafajtájú népséghez.</p>
<p>Kihívó tekintettel kísérte szavait Pitolet és Boissel felé.</p>
<p>Maze hirtelen megértette, hogy az igazi erő a hallgatás és az
irónia; azonban hiúsága alapjaiban lévén megsértve, szíven akarta
találni ellenfelét s protektori hangon, a baráti jótanács szavával
szólalt meg, miközben szemében ott izzott a düh:</p>
<p>– Kedves Lesable, ön túlmegy a határon. Egyébként megértem
bosszúságát; gonosz dolog elesni a vagyontól s hozzá még olyan
kicsiség miatt, olyan könnyű, egyszerű izé miatt… Nézze csak, ha
akarja, én szolgálatára állok, teljesen ingyen, baráti
szívességből. Öt perc az egész… <span class="pagenum"><a name=
"Page_85" id="Page_85">-85-</a></span></p>
<p>Még beszélt, mikor Savon apó kalamárisa, melyet Lesable
hozzávágott, melle közepén találta. Tintaáradat fröccsent szét az
arcán, meglepő hirtelenséggel csinálva négert belőle. Előre ugrott,
a szeme fehérje forgott, kezét ütésre emelte. Cachelin azonban
fedezte a vejét, átnyalábolva a nagy Maze-t, akit jól összerázva és
oldalbadögönyözve nekilódított a falnak. Maze vad erőfeszítéssel
szabadította ki magát, feltépte az ajtót s visszakiáltott a két
emberre:</p>
<p>– Még hallanak rólam!</p>
<p>Azzal eltűnt.</p>
<p>Pitolet és Boissel követték. Boissel azzal magyarázta ki
tartózkodó viselkedését, hogy beavatkozás esetén alighanem
agyonütötte volna valamelyiket a dulakodásban.</p>
<p>Szobájába visszatérve, Maze azonnal a tisztálkodáshoz látott, de
ez sehogy sem sikerült: lila másolótintával fenődött be, amelyet
kitörölhetetlennek és eltávolíthatatlannak mondanak. Dühöngve és
kétségbeesve állt tükre előtt, vadul dörzsölve arcát hurkára
csavart törülközőjével. Csak még feketébb lett, vöröses
árnyalatokkal, mert a vér odatódult a bőrhöz.</p>
<p>Boissel és Pitolet utánajöttek és tanácsokat adtak neki. Pitolet
azt mondta, hogy tiszta táblaolajjal kell lemosni az arcot, a másik
ammóniákot ajánlott. A szolgát gyógyszertárba szalajtották
megfelelő szerért. Valami sárga folyadékkal és egy habkődarabbal
tért vissza. Semmi eredmény.</p>
<p>Maze csüggedten ült le s így szólt:</p>
<p>– Most már a becsületügyi részt is el kellene intézni. Akartok
segédeim lenni s kielégítő magyarázatot vagy fegyveres elégtételt
kérni Lesable-tól? <span class="pagenum"><a name="Page_86" id=
"Page_86">-86-</a></span></p>
<p>Mind a ketten vállalkoztak s megbeszélték a teendőket. Fogalmuk
sem volt az efféle ügyekről, de nem akarták bevallani, s hogy
korrekt uraknak lássanak, óvatosan félénk és kerülgető
megjegyzéseket tettek. Elhatározták, hogy bevonják a tárgyalásokba
a fregatt-kapitányt, aki a szénügyek intézésére volt beosztva a
minisztériumba. A kapitány sem volt sokkal okosabb náluk. Némi
fejtörés után mindazáltal azt ajánlotta, hogy keressék fel
Lesable-t s szólítsák fel két barátja megnevezésére.</p>
<p>Amint kollégájuk szobája felé indultak, Boissel egyszerre csak
megállt:</p>
<p>– Nem kellene mindenekelőtt kesztyűt húzni?</p>
<p>Pitolet habozott egy másodpercig:</p>
<p>– Persze, valószínűleg…</p>
<p>De hogy kesztyűt szerezhessenek, el kellett volna menni a
hivatalból, a főnök pedig az ilyesmiben nem értette a tréfát. A
hivatalszolgát küldték el tehát, hogy hozzon valamelyik boltból
választékot. A szín miatt sokáig fennakadtak. Boissel feketét
akart, Pitolet szerint ez az árnyalat most nem volt helyénvaló. A
viola színben állapodtak meg.</p>
<p>Amint a két ünnepélyes, kesztyűs alak belépett, Lesable felkapta
a fejét s riadtan kérdezte:</p>
<p>– Mi tetszik?</p>
<p>Pitolet felelt:</p>
<p>– Uram! barátunk, Maze úr, megbízásából jövünk, hogy
magyarázatot vagy fegyveres elégtételt kérjünk azok miatt a
tettlegességek miatt, melyeket vele szemben magának
megengedett.</p>
<p>A még mindig agyonizgatott Lesable felkiáltott:</p>
<p>– Mit? Ő sért meg, és még ő provokáltat? Mondják meg neki, hogy
megvetem, igen, megvetem, akármit üzenget vagy csinál! <span class=
"pagenum"><a name="Page_87" id="Page_87">-87-</a></span></p>
<p>Boissel tragikusan lépett egyet előre:</p>
<p>– Uram, Ön arra kényszerít bennünket, hogy az ujságokban olyan
jegyzőkönyvet tegyünk közzé, amely Önre nézve igen kellemetlen
lesz.</p>
<p>És Pitolet rosszmájúan tette hozzá:</p>
<p>– És amely súlyos ártalmára lehet az Ön becsületének és
jövendőbeli előrehaladásának.</p>
<p>Lesable lesujtva nézett rájuk. Mit tegyen? Időt kell nyerni,
gondolta.</p>
<p>– Uraim, tíz percen belül megkapják a választ. Lesznek szívesek
ezt Pitolet úr szobájában megvárni?</p>
<p>Amint egyedül maradt, körüljártatta a szemét, mintegy tanácsot,
védelmet keresve.</p>
<p>Párbaj! Párbaja lesz!</p>
<p>Reszketett, rémüldözött, mint az olyan békés ember, aki sohasem
gondolt efféle lehetőségre, sohasem gondolt ilyen kockázatra és
izgalmakra, sohasem edzette hozzá bátorságát ily borzalmas esemény
víziójához. Fel akart kelni s nyomban visszaroskadt, dobogó
szívvel, elgyengült inakkal. Dühét és elszántságát mintha elfútták
volna. De amint arra gondolt, hogy mint vélekednek majd a
minisztériumban s milyen tereferéket kelt majd a dolog az összes
hivatalokban, lankadó gőgje újra felhorgadt s nem tudva, hogyan is
döntsön hát, bement a főnökhöz, miheztartás végett.</p>
<p>Torchebeuf úr nagyon meg volt lepve és alaposan zavarban volt.
Nem látta feltétlenül szükségesnek a fegyveres mérkőzést és arra is
gondolt, hogy ez az egész ügy még rendetlenséget is csinálhat a
szolgálati organizációban. Ezt ismételgette:</p>
<p>– Én a magam részéről nem tudok mit mondani. Becsületbeli
dologról van szó, ami nem tartozik rám. Szóljak az Ön érdekében
Bouc kommandáns <span class="pagenum"><a name="Page_88" id=
"Page_88">-88-</a></span> úrnak? Ő szakember az ilyesmiben és
segítségére lehet Önnek.</p>
<p>Lesable elfogadta az ajánlatot s bement a parancsnokhoz, aki
mingyárt párbajsegédnek is vállalkozott. Az egyik főnökhelyettest
vette maga mellé társul.</p>
<p>Boissel és Pitolet felkesztyűzötten várták őket. Az egyik
szomszédszobából még két széket kértek kölcsön, hogy mind a négyen
leülhessenek.</p>
<p>Komolyan üdvözölték egymást, azzal helyet foglaltak. Pitolet
kezdett beszélni s vázolta a helyzetet. A parancsnok
végighallgatta, aztán ő is megszólalt:</p>
<p>– Súlyos ügy, de nem látom reménytelennek; minden attól függ,
hogyan fogjuk fel a sértési szándékot.</p>
<p>A ravasz öreg tengeri fóka mulatott magában.</p>
<p>Hosszú megbeszélés kezdődött, melynek során négy
levélfogalmazványt gyártottak egymásután, kölcsönös
bocsánatkérésről lévén szó. Ha Maze úr elismeri, hogy elvben nem
volt szándéka megsérteni Lesable urat, az utóbbi is készséggel
nyilvánítja ki, hogy helytelenül cselekedett, mikor a tintatartót
elhajította s bocsánatot kér a meggondolatlan sérelemért.</p>
<p>Ezzel a négy megbízott visszatért a felekhez.</p>
<p>Maze, aki most asztala előtt ült, tele volt a készülő párbaj
izgalmával, bár számított ellenfele visszavonulására s közben hol
az egyik, hol a másik felét nézegette arcának abban a kis kerek
cintükörben, amely ott található minden hivatalnok fiókjában s
arravaló, hogy este, távozás előtt rendbehozza előtte az ember a
szakállát, a haját meg a nyakkendőjét.</p>
<p>Elolvasta az eléje tett leveleket s látható elégedettséggel
mondta: <span class="pagenum"><a name="Page_89" id=
"Page_89">-89-</a></span></p>
<p>– Nagyon tisztességes elintézésnek találom. Hajlandó vagyok
aláírni.</p>
<p>Lesable a maga részéről ellenvetés nélkül fogadta el segédei
fogalmazványát s így szólt:</p>
<p>– Ha Önök így látják helyesnek, én nem tehetek egyebet, mint
hogy belenyugodjam.</p>
<p>És a négy meghatalmazott újra összeült. A leveleket kicserélték,
komoly üdvözlések következtek s az affér elintéződvén, ki-ki
elvonult.</p>
<p>Az egész hivatal rendkívüli izgalomban várt. A tisztviselők új
részletekért járkáltak egymáshoz, egyik ajtóból a másikba
fordultak, a folyosón tárgyaltak.</p>
<p>Mikor az ügy befejeződött, általános volt a csalódás. Valaki
megszólalt:</p>
<p>– No, Lesable-nak ettől se lesz gyereke! A megjegyzés
szájról-szájra járt. Az egyik kolléga vicces verset rögtönzött.</p>
<p>Mikor azonban már minden elintéződöttnek látszott, Boissel új
nehézséget vetett fel:</p>
<p>– De most már hogy viselje magát a két ellenfél, ha újra
szembekerülnek egymással? Köszönjenek egymásnak? Vagy tegyenek úgy,
mintha nem ismernék egymást?</p>
<p>Úgy döntöttek, hogy a főnök szobájában fognak találkozni, mintha
merő véletlenség volna s Torchebeuf úr jelenlétében néhány udvarias
szót fognak váltani.</p>
<p>A szertartásos jelenetet azon melegében végig is csinálták s
Maze, miután bérkocsit hozatott, hazahajtatott, végérvényesen
lesikálni a bőrét.</p>
<p>Lesable és Cachelin együtt mentek föl a házba, szó nélkül,
elkeseredve egymás ellen, mintha a történteknek akár egyikük, akár
másikuk lenne az oka. Lesable, mihelyt belépett otthonába, hevesen
<span class="pagenum"><a name="Page_90" id=
"Page_90">-90-</a></span> vágta le kalapját a fiókos szekrényre.
Rákiáltott a feleségére:</p>
<p>– Most aztán elég volt, mondhatom! Párbajom van miattad!</p>
<p>Az asszony meglepődve s máris ingerülten bámult rá:</p>
<p>– Párbajod? És ugyan miért?</p>
<p>– Mert Maze megsértett… és te vagy az oka!</p>
<p>Az asszony közelebb lépett:</p>
<p>– Én? Ugyan!</p>
<p>Lesable dühösen vetette magát az egyik karszékbe. Újra
kezdte:</p>
<p>– Megsértett… mit magyarázzam tovább!</p>
<p>De a felesége tudni akarta a dolgot:</p>
<p>– Légy szíves, ismételd el, mit mondott rólam?</p>
<p>Lesable elvörösödött, aztán dadogni kezdett:</p>
<p>– Azt mondta, hogy… azt, hogy… igen, a meddőségedet
firtatta…</p>
<p>Az asszony összerázkódott, majd elragadta a düh s apai örökségül
kapott nyersesége áttört nőiességén. Felcsattant:</p>
<p>– Mit?… Hogy én vagyok meddő! én!… Mit tud az a vadparaszt
erről? Meddő… az hát… miattad… mert nem vagy igazi férfi! Ha máshoz
mentem volna, akárkihez, érted? – volna gyerekem akárhány! Ah, és
még te beszélsz! Én ugyan ráfizettem, hogy egy ilyen löttyedt
rongyhoz mentem feleségül!… És ugyan mit feleltél annak a
csavargónak?</p>
<p>Lesable hebegett, elrémülve az orkántól.</p>
<p>– Hát… felpofoztam…</p>
<p>Felesége elbámulva nézett rá:</p>
<p>– És ő erre mit csinált?</p>
<p>– Elküldte a segédeit. Így vagyunk! <span class=
"pagenum"><a name="Page_91" id="Page_91">-91-</a></span></p>
<p>Az asszonyt most már érdekelte az affér, vonzódott, mint minden
nő, a drámai fordulatokhoz s hirtelen szelidültséggel kérdezte,
már-már megbecsülést érezve ez iránt a férfi iránt, aki az életét
teszi kockára:</p>
<p>– És mikor verekszetek?</p>
<p>A férj nyugodtan válaszolt:</p>
<p>– Nem verekszünk. A segédek elintézték az ügyet. Maze bocsánatot
kért.</p>
<p>Az asszony vad megvetéssel meredt rá:</p>
<p>– Fúj! Mélyen megsértettek a jelenlétedben s te hagytad és nem
verekszel! Még csak ez kellett teljes gyávaságodhoz!</p>
<p>Lesable felhorkant:</p>
<p>– Azonnal elhallgass! Jobban tudom nálad, hogy mivel tartozom a
becsületemnek. Különben itt a Maze levele. Nesze, olvasd el és majd
meglátod!</p>
<p>Az asszony elvette a papírlapot, átfutotta, egyszerre kitalált
mindent s gúnyos nevetésre fakadt:</p>
<p>– Hát te is írtál egy levelet? Szóval féltetek egymástól! Juj,
hogy a férfiak milyen gyávák! Ha mi lennénk a helyetekben, mi,
nők!… Ebben az ügyben pláne engem sértettek meg, a feleségedet s te
beéred ennyivel! Na, nem is csodálom, hogy nem tudsz eljutni egy
gyerekig. Minden összevág. Az asszonyokkal szemben épolyan lágy izé
vagy, mint a férfiakkal szemben. Fúj, micsoda remek paprikajancsit
szereztem be magamnak!</p>
<p>Most egyszerre a Cachelin hangja és mozdulatai törtek ki belőle,
a vén kaszárnyatöltelék mozdulatai és nyers férfihangja.</p>
<p>Így állt, csípőre feszített kézzel, magasra nyúltan, erőtől
csattanón, kidagadó keblekkel; <span class="pagenum"><a name=
"Page_92" id="Page_92">-92-</a></span> arca kipirult, hangja mélyen
rezgett, a vér áttüzesítette lányos üdeségű arcát. Így nézte az
előtte ülő összezsugorodott sápadt férfit, aki egy kicsit már
kopaszodott is és borotvált arcát kurta, ügyvédes pofaszakállka
oldalazta. Kedve lett volna megfojtani, letiporni ezt az
embert.</p>
<p>És újra meg újra ismételte:</p>
<p>– Mindenre képtelen vagy… mindenre… A hivatalban is mindenkit a
nyakadba hagysz mászni!…</p>
<p>Nyílt az ajtó. Cachelin jelent meg, akit a zaj csalt be.
Megkérdezte:</p>
<p>– Mi az már megint?</p>
<p>Leánya visszafordult:</p>
<p>– Megmondtam a magamét ennek a figurának!</p>
<p>Lesable felemelte tekintetét s észrevette az apa és leány
hasonlóságát. Úgy érezte, mintha fátyol szakadna le előtte, mely
igazi mivoltában mutatja meg most itt ezt a két embert, akiket
ugyanaz a vér és ugyanaz a közönséges, durva fajiság fűz össze.
Elveszettnek látta magát, elkárhozottnak: velük együtt élni végig
az életet.</p>
<p>Cachelin is kirukkolt:</p>
<p>– Még ha válni lehetne! Nem valami kellemes lehet kappan úr
feleségének lenni.</p>
<p>Lesable talpra ugrott, dühtől remegve s felsebzetten ettől a
szótól. Apósa felé indult, sziszegve az indulattól:</p>
<p>– Ki innen!… Ki!… Tudja meg, hogy itt énnálam van!… És én
kiutasítom!…</p>
<p>Azzal felkapott a fiókos szekrényről egy teli savanyúvizes
palackot, amelyet buzogány módjára forgatott meg.</p>
<p>Cachelin ijedten hátrált kifelé, úgy morogta:</p>
<p>– Hát ezt meg mi leli egyszerre?</p>
<p>Lesable dühe azonban nem csitult: sok volt <span class=
"pagenum"><a name="Page_93" id="Page_93">-93-</a></span> a jóból. A
felesége ellen fordult, aki nem vette le róla a szemét, kissé
elámultan a férji düh kitörésétől. Lesable letette a palackot a
bútorra, s kiáltva mondta:</p>
<p>– Ami pedig téged illet… téged…</p>
<p>Minthogy azonban nem tudott mit mondani, miért cselekszik így,
csak rámeredt az asszonyra, feldúlt arccal, – a hangja
elbicsaklott.</p>
<p>Az asszony elnevette magát.</p>
<p>Ettől a vidámságtól, amely csak jobban sértette, egészen
nekivadult s előreugorva, balkezével megragadta a nő nyakát,
miközben a jobbal vad pofonokat mért rá. Az asszony
kétségbeesetten, lihegve hátrált. Nekiment az ágynak s
hanyattvágódott rá. Lesable nem engedte el, tovább verte. Majd
hirtelen felemelkedett, elfulladva, kimerülten s hirtelen
szégyenkezéssel brutalitása miatt, dadogta:</p>
<p>– Na lám… na lám… úgy-e?…</p>
<p>Az asszony azonban, mint akit megöltek, meg se mozdult. Hátán
fekve maradt, az ágy szélén, arcát tenyerébe rejtve. Férje közelebb
lépett hozzá, kínos érzéssel, hogy most már mi lesz s várta, hogy a
nő felfedje az arcát: látni akarta, mi van vele? Pár perc mulva
szorongása még nagyobb lett, – súgva szólongatta az asszonyt:</p>
<p>– Cora! hallod? Cora!</p>
<p>A nő nem felelt és nem mozdult. De hát mi baja? Mit csinál? És
főleg, mit akar?</p>
<p>Lesable dühe elviharzott, gyorsan, ahogy jött, – undoknak érezte
magát, csaknem gonosztevőnek. Megvert egy nőt, a saját feleségét, –
ő, a hideg és okos ember, a jólnevelt és mindig józanul gondolkodó,
És a visszahatás ellágyulásában a bocsánatkérés vágyát érezte, hogy
térdre boruljon, hogy csókolgassa az ütésektől kipirult arcocskát.
<span class="pagenum"><a name="Page_94" id=
"Page_94">-94-</a></span> Ujja hegyével gyöngéden megérintette az
asszony kezeit, amelyek láthatatlanná tették a nő arcát. Cora
érzéketlennek látszott. Lesable becézgette, ahogy a megvert kutyát
szokás simogatni. Az asszony erre se mutatta, hogy érzi.
Szólongatta:</p>
<p>– Cora, hallod? én voltam a hibás, hallod?</p>
<p>A nő olyan volt, mint a halott. A férj most megpróbálta
lefejteni Cora kezét. Könnyen engedett s Lesable meglátta az
asszony egyik szemét, amely kinyíltan tágult rá, nyugtalanítva és
zavarbahozón.</p>
<p>Újra rákezdte:</p>
<p>– Cora, értsd meg, elragadott a düh. Az apád vitt a végletekig.
Férfiembert nem lehet így megsérteni!</p>
<p>Az asszony nem felelt, mintha nem is hallaná. Lesable nem tudta,
mit kezdjen. Megcsókolta a nőt füle környékén s amint
felemelkedett, egy könnycseppet látott a Cora szeme sarkában, egy
kövér könnycseppet, amely levált és gyorsan végiggurult az arcon: –
a szempillák megrándultak, gyors egymásutánban csapódva össze.</p>
<p>Lesable-t erős, fájó indulat kapta el, s kitárt karokkal borult
rá feleségére; az asszony másik kezét is lefejtette ajka
simulásával s csókokkal borítva a nő arcát, kérlelte:</p>
<p>– Szegény kis Corám, bocsáss meg, no, bocsáss meg.</p>
<p>Az asszony csak sírt, hangtalanul, kitörések nélkül, ahogy
mélységes bánatában sír az ember.</p>
<p>A férfi magához szorította, simogatta, gyöngéd szavakat
suttogott a fülébe, amit csak tudott. De a nő érzéketlen maradt. A
sírása mégis megszűnt. Sokáig pihentek így, fekve és
összefonódva.</p>
<p>Jött az este és árnyékkal lepte el a kis szobát. <span class=
"pagenum"><a name="Page_95" id="Page_95">-95-</a></span> Mikor
egészen sötét lett, a férfi nekibátorodott és olymódon kért
bocsánatot, amely újraéleszthette reményeiket.</p>
<p>Mikor ismét fölkeltek, Lesable hangja és arca a rendes
hétköznapi volt, mintha semmi sem történt volna. Az asszony
ellenben meghatottnak látszott, a szokásosnál halkabb hangon
beszélt és alázatos, csaknem simogató pillantásokat vetett a
férjére, mintha a váratlan fenyítés megenyhítette volna idegei
feszültségét s szívét. Férje nyugodtan szólt hozzá:</p>
<p>– Apád biztosan unatkozik odaát egyedül. Átmehetnél hozzá. És
különben is, már vacsorázhatnánk…</p>
<p>Az asszony ment.</p>
<p>És csakugyan, már hét óra volt s a kis cseléd máris hívta
Lesable-t az ebédlőbe. Kisvártatva Cachelin is megjelent, csöndesen
és mosolygó képpel. Együtt jött a lányával. Mind helyet foglaltak
az asztalnál s ezen az estén olyan meghitten diskurálgattak, mint
ahogy már jórégen nem tették. Mintha mindannyiukkal valami
örvendetes dolog történt volna.</p>
<h3>V.</h3>
<p>Azonban az újra meg újra feltáplált és felajzott remények nem
váltak valóra. A hónapról-hónapra szétfoszló várakozások, amelyeken
nem segített Lesable állhatatossága, sem élettársának jóakarata,
lázas aggodalommal töltötték el őket. Mindegyre egymást okolták a
sikertelenségért és a kétségbeesett, lesoványodott, kimerült férj
főleg a goromba Cachelin miatt szenvedett, aki otthoni hadakozásaik
során már csak »Kakas úr«-nak szólongatta, nyilván annak a napnak
az emlékezetére, <span class="pagenum"><a name="Page_96" id=
"Page_96">-96-</a></span> amikor majdnem egy palack röpült a
Cachelin szeme közé, amiért a »kappan« szót merte kimondani.</p>
<p>Leány és apa, ösztönszerű szövetségben, feldühödve az állandó
gondolattól, hogy oly nagy vagyon hever a kezük ügyében, amit nem
tudnak megragadni, minden lehető módon megalázták és gyötörték a
tehetetlent, aki balszerencséjüket okozta.</p>
<p>Mikor asztalhoz ültek, Cora napról-napra elismételte:</p>
<p>– Ma szerény ebédünk van. Bezzeg máskép lenne, ha gazdagok
volnánk. Nem rajtam múlik.</p>
<p>Ha Lesable a hivatalba indult, az asszony szobája mélyéből utána
kiáltott:</p>
<p>– Vigyél esernyőt, nekem ne gurulj haza olyan sárosan, mint az
omnibusz kereke. Különben is, nem én tehetek róla, hogy még mindig
ezt a tintanyaló mesterséget kell csinálnod.</p>
<p>Ha pedig ő maga ment el valahová, el nem hagyta volna a
mondást:</p>
<p>– Hja, ha más uram lett volna, azóta kocsin járhatnék!</p>
<p>Mindig, minden alkalommal csak ez járt az eszében,
szemrehányásokkal csipkedte, szidalmakkal ostorozta a férjét,
Lesable volt az egyetlen bűnös, Lesable volt csupán felelős a
sok-sok füstbement pénzért, ami őt, Corát illette volna.</p>
<p>Egy este végre, mikor ismét elfogyott a Lesable türelme,
felkiáltott:</p>
<p>– De a kutya mindenit, lesz itt egyszer csend? És először is: ha
nincs gyerek, az egész csak a te hibád, érted? Mert ha neked nincs,
hát nekem van…</p>
<p>Hazudott, mert ez mégis csak jobb volt az örökös szemrehányásnál
s a szégyennél, hogy ne tartsák férfinak. <span class=
"pagenum"><a name="Page_97" id="Page_97">-97-</a></span></p>
<p>Az asszony végignézett rajta, előbb elképedve, az igazságot
kutatva férje szemében, majd, megértve a dolgot, teljes
megvetéssel:</p>
<p>– Neked? gyereked?</p>
<p>Lesable szemtelenül erősködött:</p>
<p>– Igen, egy törvénytelen gyerekem, akit Asnières-ben
neveltetek.</p>
<p>Az asszony nyugodtan válaszolta:</p>
<p>– Jó. Holnap meglátogatjuk. Szeretném látni milyen.</p>
<p>Lesable azonban fülig pirult, úgy dadogta:</p>
<p>– Ahogy tetszik.</p>
<p>Az asszony másnap már hétkor fenn volt s mikor férje
csodálkozott, ezzel felelt:</p>
<p>– Hát nem látogatjuk meg a gyerekedet? Tegnap este megígérted.
Vagy talán mára már oda az apaságod?</p>
<p>Lesable kiugrott az ágyból:</p>
<p>– Nem gyereklátogatóba megyünk, hanem az orvoshoz. Az majd
megmondja a magáét.</p>
<p>Az asszony felelt, mint aki biztos a dolgában:</p>
<p>– Igazad van. Az lesz a legjobb.</p>
<p>Cachelin vállalta, hogy a minisztériumban beteget jelent veje
nevében; a Lesable-házaspár pedig, a szomszéd gyógyszerész
útbaigazítására, pontosan egy órakor becsöngetett Lefilleul
doktorhoz, több népszerű szülészeti mű szerzőjéhez.</p>
<p>A fehér falú, aranycirádás szalón, melybe léptek, rosszul volt
bebútorozva s a székek sokasága mellett is kopárnak, lakatlannak
tetszett. Leültek. Lesable zavarban volt, remegett, szégyenkezett.
Rájuk került a sor s iroda-szerű helyiségbe jutottak, ahol egy
alacsony, kövéres úr fogadta őket, szertartásosan és hidegen.</p>
<p>Várta, hogy szóba kezdjenek; Lesable azonban, fülig elpirulva,
nem mert előrukkolni. Végre <span class="pagenum"><a name="Page_98"
id="Page_98">-98-</a></span> is a felesége szánta el magát s
nyugodt hangon, mint aki mindenre kész, csakhogy célhoz érhessen,
megszólalt:</p>
<p>– Doktor úr, azért jöttünk el Önhöz, mert nincs gyermekünk.
Pedig emiatt nagy vagyon forog kockán.</p>
<p>A vizsgálat hosszadalmas volt, aprólékos és kínos. Azonban úgy
látszott, Corát egyáltalán nem feszélyezte: átengedte magát az
orvos figyelmes munkájának, mint olyan nőhöz illik, akit valami
magasabb érdek lelkesít és támogat.</p>
<p>Bár csaknem egy teljes óra hosszáig foglalkozott a
házastársakkal, a speciálista nem nyilatkozott véglegesen.</p>
<p>– Semmi rendellenességet sem találtam, – mondta, – sem valami
különöset. Maga az eset egyébként elég gyakori. A test is
annyiféle, ahány a karakter. Mikor annyi házasságot látunk, amelyet
a két fél össze nem férő természete ront meg, nem kell
csodálkoznunk, ha ismét másutt a meddőséget találjuk, amelynek oka
a fizikai inkompatibilitás. A nagyságos asszony, azt hiszem,
nagyszerűen fejlett és alkalmas a megtermékenyülésre. Kedves férje
másrészt, noha semmiféle rendellenességet nem mutat, inkább
legyöngültnek látszik, ami talán éppen annak a következménye, hogy
túlságosan is igyekszik apává lenni. Szabad talán
kikopogtatnom?</p>
<p>Lesable izgatottan vetette le a mellényét s az orvos hosszasan
nyomogatta rá a fülét a tisztviselő mellére meg hátára, majd
makacsul kopogtatta véges-végig, gyomortól nyakig, vesétől
nyakszirtig.</p>
<p>A szívütés első tempójában némi zavart konstatált, sőt a tüdőt
illetőleg is volt aggodalma.</p>
<p>– Vigyáznia kell magára, uram, nagyon <span class=
"pagenum"><a name="Page_99" id="Page_99">-99-</a></span> vigyáznia.
Egyelőre csak vérszegénységről van szó, kimerültségről, semmi
másról. De az efféle jelentéktelenségek nagyon könnyen
gyógyíthatatlan bajokká nőhetnek.</p>
<p>Lesable, sápadtan a félelemtől, utasítást kért, hogyan éljen?
Komplikált életrendre szorították. Vas, félig sült hús, erőleves,
testedzés, sok pihenés, nyáron vidéki vakáció. A doktor arra nézve
is tanácsot adott, mi lesz a teendő, ha majd jobban lesz.
Módszereket írt le, amelyek hasonló esetekben gyakran sikerrel
váltak be.</p>
<p>A látogatás az orvosnál negyven frankba került.</p>
<p>Mikor kinn voltak az uccán, Cora tompa dühhel, a jövő minden
sötét sejtelmével kiáltotta:</p>
<p>– Na, nekem ugyan kijutott!</p>
<p>Férje nem felelt. Félelem gyötörte, az uccán is az orvos szavait
rágta és mérlegelte. Nem csapta be a doktor? Hátha máris elveszett
embernek ítélte? Eszébe sem volt most az örökség, meg a gyerek! Az
életéről volt most szó!</p>
<p>Úgy rémlett neki, hogy a tüdeje fütyöl és a szíve vadul ver. A
Tuilériákon áthaladva, gyengeség fogta el és le akart ülni. Az
ingerült asszony, hogy megalázza, állva maradt mellette s fölülről
nézett le rá, megvető szánalommal. Lesable kínosan szedte a
levegőt, túlozva az izgalmával járó lihegést; – balkeze ujjaival
jobbkeze csuklóján, ütőere lüktetését számolta.</p>
<p>Cora topogott a türelmetlenségtől, úgy kérdezte:</p>
<p>– Vége lesz már ezeknek a cécóknak? Mikor készülsz el már?</p>
<p>A férfi felkelt, mint ahogy az áldozatok szoktak s újra
elindult, egy szó nélkül. <span class="pagenum"><a name="Page_100"
id="Page_100">-100-</a></span></p>
<p>Mikor Cachelin meghallotta a vizsgálat eredményét, egyáltalán
nem fékezte a dühét. Ordított:</p>
<p>– Szépen vagyunk, mondhatom, szépen vagyunk!</p>
<p>És vad szemekkel mérte végig a vejét, mintha rögtön föl akarná
falni.</p>
<p>Lesable se látott, se hallott: ő csak az egészségére gondolt,
fenyegetett életére. Kiabálhattak ezek, apa meg a lánya, akármit,
ezek nem voltak az ő bőrében és ő ezt a bőrt meg akarta őrizni.</p>
<p>Asztalán orvosságos üvegek sorakoztak s minden étkezésnél
kiméricskélte orvosságait, amit felesége mosollyal, apósa pedig
kitörő hahotával kísért. Lépten-nyomon megnézte magát a tükörben,
kezét minden pillanatban a szívére nyomkodta, hogy ellenőrizze a
dobogását, ágyát pedig egy sötét szobában vettette meg, holmi
lomtár-zugban, hogy elkerülje Corával a testi érintkezést.</p>
<p>Rettegő gyűlöletet kezdett érezni a nő iránt s érzésébe megvetés
és undor vegyült. Ettől kezdve a nők egyébként is szörnyetegeknek
tűntek fel előtte, veszélyes bestiáknak, akiknek csak a férfiak
elpusztítása a hivatásuk; – Charlotte néni végrendeletére pedig már
csak úgy gondolt, ahogy holmi puszta, elmúlt balesetre gondolunk,
amelybe majdnem odavesztünk.</p>
<p>Ismét hónapok teltek el. Csak egy év volt hátra a végzetes
terminusig.</p>
<p>Cachelin az ebédlőben óriási naptárt akasztott ki, amelyen
minden reggel áthúzta az elmúlt napot s tehetetlen elkeseredése, a
kétségbeesés, amellyel érezte, hogyan siklik messzebb hétről-hétre
a nagy vagyon, a düh, arra a gondolatra, hogy tovább kell kínlódnia
a hivatalban s aztán kétezer frank nyugdíjból tengődnie haláláig, –
<span class="pagenum"><a name="Page_101" id=
"Page_101">-101-</a></span> mindezek az indulatok iszonyú szavakra
ragadtatták, amelyek kis híján, már-már csaknem a tettlegességig
fajultak.</p>
<p>Nem tudott ránézni Lesable-ra, hogy meg ne reszkessen az őrjöngő
vágytól: ütni, legázolni, összetaposni ezt az embert. Határtalan
gyűlölettel gyűlölte. Ha látta, mint nyitja ki az ajtót, mint lép
be, mindannyiszor az volt az érzése, hogy tolvaj hatolt be hozzá,
aki legszentebb javától fosztotta meg, a család örökségétől. Jobban
gyűlölte, mint a halálos ellenséget s ugyanakkor meg is vetette
gyöngesége és különösen amiatt a gyávasága miatt, hogy az
egészségéért való aggódásban lemondott közös reménységük további
hajszolásáról.</p>
<p>Lesable csakugyan még elkülönültebb életet élt a feleségétől,
mintha soha semmi kötelék sem fűzte volna össze őket. Közelébe se
ment, nem nyúlt hozzá, még a tekintetét is kerülte, – szégyenből
is, meg félelemből is.</p>
<p>Cachelin mindennap megkérdezte a leányát:</p>
<p>– Mondd csak, elszánta magát végre az urad?</p>
<p>Az asszony felelt:</p>
<p>– Nem, papa.</p>
<p>Az étkezésnél estéről-estére kínos jelenetek játszódtak le.
Cachelin szüntelenül ismételgette:</p>
<p>– Ha valaki nem férfi, jobban tenné, ha felfordulna és helyet
engedne egy arravalóbbnak.</p>
<p>És Cora hozzátette:</p>
<p>– Ami igaz, igaz. Vannak haszontalan és alkalmatlan figurák. Nem
is tudom, mit lődörögnek a világon, hacsak azért nem, hogy
mindenkinek terhére legyenek.</p>
<p>Lesable nyelte az orvosságait és nem felelt. Egy napon végül az
apósa ezt ordította az arcába: <span class="pagenum"><a name=
"Page_102" id="Page_102">-102-</a></span></p>
<p>– Hát tudod, tudd meg, hogy ha most, amikor már jobban vagy, meg
nem változtatod a viselkedésedet, akkor tudom istenem, mit fog
csinálni a lányom!…</p>
<p>A vő felemelte a tekintetét: érezte az új gyalázatot és a
szemével kérdezett. Cachelin folytatta:</p>
<p>– Mást fog befogadni a helyedbe, nahát! És kutya szerencséd,
hogy ez eddig is meg nem esett! Ha valaki ilyen
litty-lotty-emberhez megy feleségül, mindent megengedhet
magának.</p>
<p>Lesable fakó arccal felelt:</p>
<p>– Én ugyan nem fogom megakadályozni, ha őnagysága követni akarja
az apja jeles tanácsait.</p>
<p>Cora lesütötte a szemét. Cachelin pedig, aki homályosan érezte,
hogy nagyon is kemény dolgot mondott, egy kissé zavartan hallgatott
el.</p>
<h3>VI.</h3>
<p>A minisztériumban a két férfi látszólag elég jó egyetértésben
élt. Valami hallgatag megegyezés alakult ki közöttük, hogy
eltitkolják kollégáik előtt családi harcaikat. »Kedves
Cachelin«-em, – »kedves Lesable«-om, – így szólítgatták egymást és
odáig mentek a színlelésben, hogy együtt nevettek a tréfákon, mint
akik boldogok és meg vannak elégedve közös életükkel.</p>
<p>Lesable és Maze viszont úgy viselkedtek egymással szemben,
azoknak az ellenfeleknek szertartásos udvariasságával, akik kis
híján majdnem megverekedtek. A meghiusult párbaj, melynek izgalmát
mégis átélték, túlzott udvariasságot teremtett közöttük,
fokozottabb figyelmet s talán a kölcsönös közeledés titkos vágyát
is, amelyet <span class="pagenum"><a name="Page_103" id=
"Page_103">-103-</a></span> holmi új komplikációk homályos félelme
is diktálhatott. A többiek észrevették és helyeselték ezt a
viselkedést, mint olyan úriemberekét, akiknek lovagias ügye volt
egymással.</p>
<p>Már messziről köszöntek egymásnak, kimért komolysággal, keményen
és méltóságosan röpítve le a kalapjukat.</p>
<p>Beszélni nem beszéltek egymással, – egyik sem merte vállalni a
kezdeményezést.</p>
<p>Egy napon azonban Lesable, mikor a főnök sürgősen hivatta,
buzgalmában futva ment végig a folyosón s a fordulónál teljes
lendülettel vágódott éppen a hasába egyik kollégájának, aki
ellenkező irányból jött. A kolléga Maze volt. Mind a ketten
visszahőköltek, majd Lesable zavart és udvarias hadarással
tudakolta:</p>
<p>– Pardon, uram, nem történt valami baja?</p>
<p>A másik válaszolt:</p>
<p>– Semmi a világon, uram.</p>
<p>Ettől kezdve illendőnek találták, hogy egy-egy szót váltsanak.
Majd, versengve az udvariaskodásban, igyekeztek kölcsönösen
előzékenyek lenni, amiből nemsokára bizalmasság, majd valóságos
meghitt viszony fejlődött, az a tartózkodással mérsékelt
meghittség, amely olyan emberek közt indul, akik előbb
félreismerték egymást s most valami félénk habozás bénítja meg a
lendületüket; végre az udvariaskodásokból, az egymás szobájában
tett vizitekből, barátság nőtt ki.</p>
<p>Most már gyakran csevegtek, mikor a rendtiszti szobában terefere
volt. Lesable sokat vesztett stréberes rátartiságából, Maze is
félretette világfias modorát; – Cachelin pedig bele-belevegyült a
diskurzusba s úgy látszott, érdeklődve figyeli barátkozásukat.
Olykor-olykor, a szép kolléga távozása után, mikor az kihúzott
derékkal lépdelt <span class="pagenum"><a name="Page_104" id=
"Page_104">-104-</a></span> odább, homlokát majdnem beütve az ajtó
szemöldökfájába, Cachelin mordult egyet, rápislantva a vejére:</p>
<p>– Ez aztán legalább szép szál legény!</p>
<p>Egy reggel, mikor mind a négyen együtt voltak, mert Savon apó
sohasem hagyta abba a másolást, a vén díjnok széke, amelyet nyilván
valami tréfacsináló megfűrészelt, összetört gazdája alatt s a
jámbor öreg végiggurult a padlón, nagyot kiáltva ijedtében.</p>
<p>A három kolléga odarohant. A rendtiszt a kommunisták ármányának
minősítette a dolgot, Maze pedig mindenáron látni akarta a sérült
testrészt. Cachelin-nel összefogva erővel le akarták vetkőztetni az
öreget, hogy, mint mondták, bekötözzék, de Savon apó kétségbeesve
ellenkezett és azt kiabálta, hogy nem történt semmi baja.</p>
<p>Amikor a vidámság elült, Cachelin egyszerre csak elkiáltotta
magát:</p>
<p>– Nézze csak, Maze úr, mit szólna hozzá, most, hogy így szépen
együtt vagyunk, ha meghínám magát hozzánk vasárnapra, ebédre.
Mindnyájan örülnénk neki, a vőm is, én is, a lányom is, aki névről
úgyis jól ismeri, hiszen otthon sokszor szóba kerül a hivatal.
Beleegyezik, mi?</p>
<p>Lesable, noha hidegebben, csatlakozott apósa kéréséhez:</p>
<p>– Igazán, jöjjön el, nagyon örülnénk.</p>
<p>Maze habozott, zavarban volt, mosolygott, a mende-mondák emléke
feléledt benne.</p>
<p>Cachelin sürgette:</p>
<p>– Ki vele: jön vagy nem jön?</p>
<p>– Hát jó! elfogadom a meghívást.</p>
<p>Mikor az apa otthon azzal lépett be, hogy: – Mit szólsz hozzá,
Maze kolléga nálunk ebédel vasárnap, – Cora első meglepetésében
dadogott: <span class="pagenum"><a name="Page_105" id=
"Page_105">-105-</a></span></p>
<p>– Maze? – No de ilyet!</p>
<p>És elpirult a haja tövéig; maga sem tudta, miért. Annyiszor
hallott beszélni erről az emberről, a szokásairól, a hódításairól,
– mert Maze ellenállhatatlan nőcsábász hírében állt a
minisztériumban, – hogy már régóta felébredt benne a vágy:
megismerni ezt a szép fiút.</p>
<p>Cachelin folytatta, közben a kezeit dörzsölve:</p>
<p>– Majd meglátod, micsoda fenegyerek az és hozzá milyen szép
fickó. Magas, mint egy dragonyos, nem hasonlít ám csöppet sem az
uradhoz!</p>
<p>Az asszony nem felelt, zavarban volt, mintha kitalálták volna,
hogy már álmodozott a kidícsért lovagról.</p>
<p>A lakomát ugyanazzal a gondossággal készítették elő, mint annak
idején a Lesable ebédjét. Cachelin megtárgyalta a fogásokat,
mindent kitünőnek kívánt s mintha valami be nem vallott, még
határozatlan bizakodás támadt volna a szívében, vidámabbnak
látszott, valamely titkos és biztos jó sejtelemtől derűsnek.</p>
<p>Az egész vasárnapot az előkészületek lázas ellenőrzésével
töltötte, míg Lesable egy sürgős ügyiratot intézett el, amelyet
előző nap hozott haza a hivatalból. November első napjaiban voltak,
az új esztendő közeledett.</p>
<p>Hét órakor megérkezett Maze, nagyon jókedvűen. Úgy lépett be,
mint aki otthon van és udvarias szavakkal nagy rózsacsokrot
nyujtott át Corának. A jótársaságban otthonos emberek bizalmas
hangján tette hozzá:</p>
<p>– Asszonyom, én valahogy úgy érzem, hogy már ismerem Önt egy
kissé, sőt hogy már kislány kora óta ismerem, hiszen édesapja sok
éve beszélt már nekem Önről.</p>
<p>Cachelin a virágok láttára felkiáltott: <span class=
"pagenum"><a name="Page_106" id="Page_106">-106-</a></span></p>
<p>– Ez aztán előkelő dolog, annyi szent!</p>
<p>És leányának eszébe jutott, hogy Lesable nem hozott virágot
annak idején. A szép gavallér pedig szinte elbűvöltnek látszott,
nevetgélt, a jó fiú volt, aki elsőízben tesz látogatást régi
barátainál. Corát gáláns, diszkrét szavakkal rohamozta meg,
amelyektől az asszony arca bíborpiros lett.</p>
<p>Maze nagyon kívánatosnak találta az asszonyt. Cora meg őt nagyon
elbűvölőnek. Mikor távozott, Cachelin odavetette:</p>
<p>– No, úgy-e jó pofa? Micsoda csirkefogó lehet ez, te! Minden
asszonyt befon!</p>
<p>Cora, kevésbé lelkesedő hangon, de bevallotta, hogy »kedves
embernek találja és nem is olyan pozőrnek, mint amilyennek
gondolta!«</p>
<p>Lesable, aki a szokottnál kevésbé fáradtnak és rosszkedvűnek
látszott, szintén elismert annyit, hogy az első időkben
»félreismerte« a barátját.</p>
<p>Maze járni kezdett a házhoz, eleinte tartózkodó módon, majd mind
gyakrabban. Mindenki szerette. Hívogatták, kedvében jártak. Cora a
kedvenc ételeit főzte neki. És a három férfi meghitt viszonya olyan
élénkké vált, hogy nem tudtak meglenni egymás nélkül. Az új barát
elvitte a családot a színházba, ujságoktól szerzett páholyokba.</p>
<p>Gyalog szoktak hazamenni, végig a zsúfolt éjszakai uccákon, a
Lesable-ék kapujáig. Maze és Cora mentek elől, egyforma lépésekkel,
összesímult csipőkkel, ugyanannak a mozgásnak, ugyanannak a
ritmusnak a ringásával, mint két olyan lény, akik arra születtek,
hogy egymás oldalán járják az életet. Félhangon beszélgettek, mert
csodálatosan értették egymást, elfojtott, közös kacajaik voltak. És
a fiatal asszony olykor <span class="pagenum"><a name="Page_107"
id="Page_107">-107-</a></span> hátrafordult, hogy egy pillantást
vessen apjára és a férjére.</p>
<p>Cachelin jóakaratú tekintettel simogatta őket s gyakran
jelentette ki, már nem is gondolva rá, hogy a vejéhez beszél:</p>
<p>– Mégis csak nagyszerű egy pár, öröm őket együtt látni.</p>
<p>Lesable nyugodtan felelte:</p>
<p>– Majdnem egyforma magasak.</p>
<p>És boldogan attól az érzéstől, hogy a szíve kevésbé erőszakosan
ver, hogy a gyors járástól már nem liheg annyira s hogy általában
egész közérzése megjavult, lassanként megenyhült az apósával
szemben is, aki különben egy idő óta be is szüntette már epés
megjegyzéseit.</p>
<p>Újévkor Lesable megkapta főtiszti kinevezését. Olyan nagy volt
az öröme, hogy hazaérkezve, megcsókolta a feleségét, félév óta
először. Az asszony egészen zavarodottnak látszott,
feszélyezettnek, mintha valami illetlen dolog érte volna a férje
részéről; – Maze-ra nézett, aki szintén eljött, hogy az újév
alkalmából tisztelegjen és minden jót kívánjon. És Maze is
zavar-félét mutatott: az ablak felé fordult, mint aki nem akarja
látni, mi történik.</p>
<p>Cachelin azonban nemsokára ismét ingerlékeny lett, rosszmájú, –
újra gonosz tréfákkal kezdte piszkálni a vejét. Sőt Maze-nak is
neki-nekitámadt, mintha őrá is haragudnék a fölöttük lebegő
katasztrófa miatt, melynek elkerülhetetlen terminusa percről-percre
közeledett.</p>
<p>Egyedül Cora mutatkozott teljesen nyugodtnak, teljesen
boldognak, a boldogságtól ragyogónak. Úgy látszott, végleg
elfelejtette a fenyegető és már oly közeli határidőt.</p>
<p>Március is elkövetkezett. Minden remény <span class=
"pagenum"><a name="Page_108" id="Page_108">-108-</a></span>
hiábavalónak látszott, hiszen július 20-án már itt lesz Charlotte
néni halálának harmadik évfordulója.</p>
<p>Kora tavasz zsendítette a földeket s Maze azt indítványozta,
hogy egy vasárnap ránduljanak ki a Szajna-partra, ibolyát szedni a
cserjésekben.</p>
<p>A reggeli vonattal indultak és Maisons-Lafitte-ben szálltak ki.
A csupasz ágak közt még téli borzongás futott végig, de az
újra-zöld, ragyogó füveket már fehér és kék virágok foltjai
tarkázták; a domboldalak gyümölcsfái rózsaszínű fűzéreket emeltek
sovány karjaikkal, melyeket kipattogzó rügyek borítottak.</p>
<p>A lomha Szajna szomorúan, a minapi esőktől sárosan, hömpölygött
partjai között, melyeket megtépázott a télvégi áradás; az egész
vidék olyan volt, mintha vízbe áztatták volna: mintegy most kelt ki
a fürdőből s nedves, édes ízekkel párolgott az első napsugarak
langyosságában.</p>
<p>Elszéledtek a ligetben. Cachelin rosszkedvűen bökdöste botja
végével a rögöket, a szokottnál is nyomottabb hangulatban, ez a nap
csak még keservesebben emlékeztette a nemsokára teljes balsorsra.
Lesable szintén kedvetlen volt, félt, hogy a lába átnedvesedik a
fűben, míg a felesége és Maze csokorba kötik a virágjaikat. Cora
már néhány napja betegesnek, fáradtnak és sápadtnak látszott.</p>
<p>Most is azonnal kimerült s vissza akart fordulni, hogy most már
egyenek valamit. Kis vendéglőbe tértek be, amely egy omladozó régi
malomnak támaszkodott s nemsokára felszolgálták nekik a kiránduló
párizsiak hagyományos villásreggelijét a kis lugasban, a két
szalvétával megterített faasztalon, egészen közel a folyóhoz.</p>
<p>Ropogtatták a sült kövipontyot, falatozták a burgonyával
körített marhahúst s éppen körbejárt <span class="pagenum"><a name=
"Page_109" id="Page_109">-109-</a></span> a zöldsalátával teli tál,
mikor Cora hirtelen felkelt a helyéről s futni kezdett a folyópart
felé, két kezével a szájára szorítva a szalvétáját.</p>
<p>Lesable nyugtalanul kérdezte:</p>
<p>– Mi az, mi van vele?</p>
<p>Maze zavartan, kivörösödve dadogott:</p>
<p>– Igazán nem tudom… furcsa… az elébb még egészen jól volt…</p>
<p>Cachelin pedig elképedve ült egy helyben, villája megállt a
levegőben, a hegyén egy levél salátával.</p>
<p>Aztán ő is felemelkedett, hogy leánya után nézzen. Előrehajolva,
meglátta az asszonyt, amint fejét szenvedőn támasztja neki egy
fának. Hirtelen gyanú nyilalt végig az apán, a térde is
belebicsaklott: visszahanyatlott a székre s táguló szemmel nézte a
másik két férfit, akik most szintén zavartnak látszottak, mind a
ketten. Cachelin aggódó tekintettel kutatta az arcukat, nem mert
megszólalni, kábultan a félelemtől és a reménységtől.</p>
<p>Eltelt egy negyedóra, mély csendben. Aztán Cora visszajött,
kissé sápadtan, nehezen lépkedve. Egyikük sem fogadta nyilt
kérdéssel: mindegyiken látszott, hogy valami boldog eseményt sejt,
amiről kínos beszélni, de amely miatt mindegyik ég a kíváncsiságtól
és egyben fél is megtudni a bizonyosat. Cachelin csak ennyit
mondott:</p>
<p>– Jobban vagy?</p>
<p>– Köszönöm, jobban, – válaszolt az asszony, – semmi az egész. De
korán menjünk haza, fáj egy kicsit a fejem.</p>
<p>S ahogy útnak indultak, Cora a férje karjába kapaszkodott,
mintegy jelezve a titokzatos valamit, amelyet egyelőre még nem mer
bevallani. <span class="pagenum"><a name="Page_110" id=
"Page_110">-110-</a></span></p>
<p>A Saint-Lazare pályaudvaron szétvált a társaság. Maze-nak
hirtelen valami állítólag el nem intézett dolga jutott eszébe s az
elköszönő kézszorítások után odább állt.</p>
<p>Cachelin, mihelyt egyedül maradt a lányával és vejével, feltette
a kérdést:</p>
<p>– Mi bajod volt a villásreggeli alatt?</p>
<p>Cora azonban először egyáltalán nem válaszolt; aztán, némi
habozás után:</p>
<p>– Semmi az egész… egy kis gyomorrontás…</p>
<p>Bágyadt léptekkel ment tovább, ajkán mosoly. Lesable
kényelmetlenül érezte magát, meg volt zavarodva, össze-vissza,
ellentétes gondolatok zsongtak benne, tele a fényűzés éhségével,
süket haraggal, be nem vallott szégyennel, gyáva féltékenységgel, –
úgy tett, mint azok az alvók, akik reggel behúnyják a szemüket,
hogy ne lássák a fénysugarat, amely besiklik a függöny résén s
ragyogva tűz egyenesen az ágyukra.</p>
<p>Mihelyt hazaértek, azt mondta, hogy be kell fejeznie valami
munkát és bezárkózott.</p>
<p>Cachelin ekkor rátette a két kezét a lánya vállaira:</p>
<p>– Nna… úgy-e, hogy terhes vagy?</p>
<p>Az asszony dadogott:</p>
<p>– Azt hiszem, igen… már második hónapja…</p>
<p>Be sem fejezte a mondatot, mikor Cachelin nagyot ugrott
örömében; aztán táncolni kezdett a lánya körül, valami népies
kánkánt, amelyre még a régi katonaidőkből emlékezett. Emelgette a
lábát, ugrált, nem törődve a potrohával, felfordította az egész
lakást. A bútorok beleremegtek, a poharak az ebédlőszekrényben
összekoccantak, a függőlámpa ide-oda himbált, mint valami hajó
lámpása. <span class="pagenum"><a name="Page_111" id=
"Page_111">-111-</a></span></p>
<p>Aztán karjaiba ölelte drága leányát és viharosan csókolgatta;
majd bizalmas kis legyintéssel csapott oda a leánya hasára:</p>
<p>– Csakhogy helyben vagyunk már egyszer! Megmondtad az
uradnak?</p>
<p>Az asszony hirtelen elgyávultan suttogta:</p>
<p>– Még nem… vártam még vele…</p>
<p>Cachelin azonban közbekiáltott:</p>
<p>– Jó, jó… neked kényelmetlen… Várj csak, én majd megmondom neki,
ne félj!</p>
<p>S máris rohant a veje lakásába. Mikor Lesable, aki semmit sem
csinált, meglátta belépő apósát, felemelkedett. A másik azonban nem
hagyott időt a tünődésre:</p>
<p>– Tudod-e, hogy a feleséged más állapotban van?</p>
<p>A férj zavarában nem tudott uralkodni magán, az arca két oldala
egyszerre kipirult.</p>
<p>– Micsoda? Hogy Cora? Igazán? Mit mondasz?</p>
<p>– Azt, hogy Corának gyereke lesz, na! Érted? Micsoda
szerencse!</p>
<p>És örömében megragadta a veje kezét, szorongatta, rázta, mintegy
gratulálva vagy köszönetet mondva. Ismételte:</p>
<p>– Végre, csakhogy sikerült. Nagyszerű! Nagyszerű! Gondold meg
csak, kérlek, miénk a vagyon!</p>
<p>Nem bírta tovább, meg kellett ölelnie a vejét. Kiabált:</p>
<p>– Te, több mint egy millió, érted? – több mint egy millió!</p>
<p>Újra táncra perdült, majd hirtelen:</p>
<p>– Dehát gyere, a feleséged vár, legalább csókold meg! – és
átfogva a veje derekát, tolta és gurította maga előtt, mint valami
labdát, be az <span class="pagenum"><a name="Page_112" id=
"Page_112">-112-</a></span> ebédlőbe, ahol Cora állva maradt,
nyugtalanul, a füleit hegyezve.</p>
<p>Amint észrevette a férjét, visszahőkölt, hirtelen rémület
fojtogatta. Lesable megállt előtte, sápadtan, dúltan. Mintha bíró
lett volna, a felesége pedig a vádlott.</p>
<p>Lesable végre megszólalt:</p>
<p>– Úgy látszik, terhes vagy…</p>
<p>Az asszony remegő hangon dadogta:</p>
<p>– Úgy kell lenni…</p>
<p>Cachelin azonban mindkettőjüket nyakon fogta s valósággal
egymáshoz kente őket, összenyomva az orrukat.</p>
<p>– Csókolózzatok hát össze, – kiáltotta, – a kutyafáját! Megéri a
fáradságot!</p>
<p>S mikor eleresztette őket, kijelentette, az öröm vad
túláradásával:</p>
<p>– Végre megnyertük a játszmát! Mit szólnál hozzá, Léopold, ha
mindjárt vennénk valami vidéki telkecskét. Ott legalább rendesen
meggyógyulhatnál!</p>
<p>Lesable megremegett erre a gondolatra. Az apósa tovább
mondta:</p>
<p>– Meghívnánk oda Torchebeuf urat és nejét is, és mivel a
helyettes főnök már úgyis a végét járja, egész szépen te jöhetnél a
helyére. Az ember így egyengeti az útját.</p>
<p>Lesable szemei előtt sorra megjelent mindaz, amiről Cachelin
beszélt: látta magát, amint fogadja a főnököt, a szép fehér vidéki
ház előtt, a folyóparton. Vászonkabát lesz rajta, a fején
panamakalap.</p>
<p>A remény valami édességgel töltötte el a szívét, mintha langyos
és jó valamik olvadtak volna fel benne, amik könnyűvé és máris
egészségesebbé tették. <span class="pagenum"><a name="Page_113" id=
"Page_113">-113-</a></span></p>
<p>Mosolygott, ha még nem is adott választ.</p>
<p>Cachelin, reményektől becsípve, álmokban ringatózva
folytatta:</p>
<p>– Ki tudja? még befolyást is szerezhetünk a vidéken. Talán
képviselő is lesz belőled. Mindenesetre, fogadhatjuk majd a környék
társadalmát, traktákat rendezünk. Tartasz majd egy lovacskát meg
egy könnyű kocsit, ami mindennap kivisz az állomásra.</p>
<p>Lesable lelkében a fényűzés, az elegáns és jó élet képei
ébredeztek. A gondolat, hogy maga fogja majd hajtani kis kocsiját,
mint a gazdagok, akiknek olyan gyakran irígyelte a sorsát, döntött.
Nem állhatta meg, hogy ki ne bökje:</p>
<p>– Az ám, az aztán nagyszerű volna!…</p>
<p>Cora, mikor látta, hogy a férje meg van nyerve, szintén
mosolygott, meghatott és hálás mosollyal; és Cachelin, aki már nem
látott több akadályt, kijelentette:</p>
<p>– A vendéglőbe megyünk vacsorázni. A szentségit, erre csak
csaphatunk egy kis áldomást!</p>
<p>Mikorra hazakerültek, egy kicsit mindnyájan be voltak csípve és
Lesable, aki duplán látott és akinek a gondolatai is táncot jártak,
nem talált be a maga külön odujába. Talán elnézésből, talán
feledékenységből, abba az üres ágyba feküdt le, amelybe felesége
készült lepihenni. És egész éjszaka úgy rémlett neki, hogy fekhelye
himbálózik, mint valami hajó, ide-oda dől, előre-hátra hánykolódik
és ringatózik! Holmi enyhe tengeri betegséget is érzett.</p>
<p>Reggel ugyancsak meg volt lepődve, mikor felébredve, Corát a
karjai közt találta.</p>
<p>Az asszony kinyitotta a szemét, mosolygott s hirtelen kitöréssel
megcsókolta a férjét, hálától és érzéstől áradón. Aztán beszélni
kezdett hozzá, <span class="pagenum"><a name="Page_114" id=
"Page_114">-114-</a></span> azon a halk hangon, amivel az asszonyok
hizelkedni szoktak:</p>
<p>– Ha jó fiú akarsz lenni, ma nem mégy be a minisztériumba. Most
már nem kell olyan pontosnak lenned, hiszen nagyon gazdagok
leszünk. Ránduljunk ki újra, csak mi, így kettesben.</p>
<p>Lesable kipihentnek érezte magát, telve azzal a lusta
jóérzéssel, mely az ünnepnapok kiruccanásait követi, zsibbadtan
feküdt az ágy melegében. Lomha vágyat érzett: még sokáig maradni
így, nem csinálni többé mást, csak ebben a puha csöndben élni. A jó
restség új és hatalmas szükséglete bénította meg a lelkét, lett
úrrá a testén. S egyre ott lebegett benne a ködös, boldog gondolat,
hogy gazdag lesz, gazdag és független.</p>
<p>Egyszerre aggodalom lepte meg és halkan kérdezte az asszonytól,
mintha félne, hogy szavait meghallhatják a falak:</p>
<p>– És igazán biztos vagy benne, hogy ez terhesség?</p>
<p>Az asszony nyomban megnyugtatta:</p>
<p>– Hogyne, persze hogy az! Nem csalódhattam…</p>
<p>A férfi pedig, kissé még mindig nyugtalanul, szelíden tapogatni
kezdte a nőt. Kezét végigjártatta a puffadó hason.</p>
<p>– Csakugyan, igaz, – jelentette ki, – de a határidőig már nem
betegszel le. Talán majd megtámadják az igényünket!</p>
<p>Erre a feltevésre düh fogta el az asszonyt.</p>
<p>– Hogyisne! még csak az kéne! ennyi nyomorúság, vesződség és
kínlódás után még belénk is kössenek: – azt már csak mégse
lehet!</p>
<p>A nagy méltatlankodástól le kellett ülnie.</p>
<p>– Menjünk azonnal a közjegyzőhöz, – mondotta. <span class=
"pagenum"><a name="Page_115" id="Page_115">-115-</a></span></p>
<p>Férje azonban úgy vélte, hogy előbb orvosi bizonyítványt kell
szerezni. Újra elmentek tehát Lefilleul doktorhoz.</p>
<p>Az orvos rögtön megismerte őket.</p>
<p>– Nos, – kérdezte, – volt-e eredménye a kúrának?</p>
<p>Mind a ketten fülig pirultak és Cora kissé zavarodottan
hebegte:</p>
<p>– Azt hiszem, hogy igen, doktor úr.</p>
<p>Az orvos dörzsölgette a kezeit:</p>
<p>– Biztosra vettem, biztosra vettem. Az a módszer, amit
ajánlottam, sohasem eredménytelen, ha csak a házastársak egyike nem
szenved teljes alkalmatlanságban.</p>
<p>Miután megvizsgálta a fiatal nőt, kijelentette:</p>
<p>– Brávó, itt a gyerek!</p>
<p>És egy ív papirosra felírta, hogy:</p>
<div class="blockquot">
<p>Alulírott orvos, a párizsi egyetem diplomájának tulajdonosa,
bizonyítom, hogy Lesable Léopoldné szül. Cachelin asszonynál
körülbelül háromhónapos terhesség összes szimptomáit találtam.</p>
</div>
<p>Aztán Lesable-hoz fordult:</p>
<p>– És ön? mi van a mellével, meg a szívével?</p>
<p>Megvizsgálta a férfit is, és teljesen gyógyultnak találta.</p>
<p>Távoztak az orvostól, boldogok voltak, vidámak, kart a karba
fonva, könnyű léptekkel mentek. Útközben azonban Léopoldnak ötlete
támadt:</p>
<p>– Te, mielőtt a közjegyzőhöz mennénk, jó lenne, ha egypár
törülközőt tennél be a derék körül, ez mindjárt szembetűnne és
hatásos is. A közjegyző legalább nem gondolná, hogy időt akarunk
nyerni.</p>
<p>Hazamentek tehát s Lesable maga vetkőztette le a feleségét, hogy
a csípő domborúságán <span class="pagenum"><a name="Page_116" id=
"Page_116">-116-</a></span> megfelelően segítsen. Tízszer is
megváltoztatta a törülközők helyét s néhány lépésre hátrált, hogy
mérlegelje a hatást, vajjon sikerült-e a teljes valószínűség?</p>
<p>Mikor végre meg volt elégedve az eredménnyel, újra útnak
indultak s Lesable az uccán látható büszkeséggel sétáltatta végig a
dombos hasat, amely az ő férfiúi jelességét hirdette.</p>
<p>A közjegyző barátságosan fogadta őket. Majd meghallgatta
előadásukat, végigfutotta a bizonyítványt s Lesable erősködésére,
hogy: – Különben is, közjegyző úr, elég egy másodperc is, csak rá
kell nézni! – helybenhagyó tekintetet vetett a fiatal nő széles és
kiemelkedő derekára.</p>
<p>A házastársak izgatottan vártak; a törvény embere végre
megszólalt:</p>
<p>– Rendben van. Akár megszületett a gyermek, akár nem, a fő, hogy
megvan, hogy él. Tehát a végrendelet végrehajtását felfüggesztjük a
nagyságos asszony lebetegedéséig.</p>
<p>Mikor kimentek az irodából, a lépcsőházban összecsókolóztak,
annyira nem bírtak az örömükkel.</p>
<h3>VII.</h3>
<p>A boldogságot jelentő felfedezés óta a háromtagú család
tökéletes egyetértésben élt. Mindig vidám, zökkenőtlen, békés
hangulatban voltak. Cachelin visszanyerte régi, hangos jókedvét,
Cora pedig elhalmozta gondoskodásaival a férjét. Lesable is egészen
más embernek látszott, elégedett volt, olyan jó fiú, amilyen
azelőtt sohasem.</p>
<p>Maze ritkábban járt hozzájuk s úgy látszott, valahogyan nem jól
érzi már magát a család <span class="pagenum"><a name="Page_117"
id="Page_117">-117-</a></span> körében; mindenkor szívesen
fogadták, de mégis több hidegséggel, mert a boldogság önző és nincs
szüksége idegen résztvevőkre.</p>
<p>Sőt Cachelin, mintha bizonyos titkos ellenségeskedést is érzett
volna a szép hivatali kollégával szemben, akit pedig, alig pár
hónapja, ő maga vezetett be erőnek erejével a családi körbe. Ő volt
az is, aki a család barátjának bejelentette Coralie terhességét.
Egyszer váratlanul rátört Maze-ra az ujsággal:</p>
<p>– Mit szól hozzá, a lányom másállapotban van!</p>
<p>Maze játszotta a meglepettet.</p>
<p>– Ugyan, ugyan! – válaszolta, – na és persze, nagyon
boldogok…?</p>
<p>– Azt már meghiszem! – felelte Cachelin és észrevette, hogy
kollégája viszont egyáltalán nincs elragadtatva. Férfiember nem
szereti, ha az a nő, akinek a szépet tette, ilyen állapotba kerül,
akár ő volt az oka az illető állapotnak, akár más.</p>
<p>Vasárnaponként azonban Maze még mindig náluk ebédelt. De az
együtt eltöltött esték kezdtek kínosakká válni, noha komoly
ellentét sohasem merült fel; – és ez a különös zavar hétről-hétre
nagyobb lett. Egy este aztán, mikor a vendég elment, Cachelin
valósággal dühösen jelentette ki:</p>
<p>– Kezdem únni ezt az alakot!</p>
<p>– A dolog úgy áll, – felelte Lesable, – hogy a barátunknak nem
igen válik előnyére, ha közelebbről megismeri az ember.</p>
<p>Cora lesütötte a szemét. Ő nem nyilatkozott. De mindig, mintha
feszélyezve lett volna a szép Maze jelenlétében, aki viszont a maga
részéről csaknem szégyenlős volt a nővel szemben, nem <span class=
"pagenum"><a name="Page_118" id="Page_118">-118-</a></span> nézett
rá mosolyogva, mint azelőtt, nem ajánlott fel színházi jegyeket s
szinte úgy látszott, csak szükséges teherként viseli a nemrég még
oly szívélyes jóbarátságot.</p>
<p>Történt pedig, hogy egy csütörtökön, ebédidőben, mikor Lesable
hazakerült a hivatalból, Cora a szokottnál is hízelkedőbben
csókolta meg oldalt a férje szakállát és a fülébe súgta:</p>
<p>– Nem fogsz megszidni?</p>
<p>– Ugyan már, miért?</p>
<p>– Azért, mert… mert, ez a Maze már megint itt járt. Én pedig,
mivel nem akarom, hogy az emberek mindenfélét kotyogjanak,
megkértem, hogy ezentúl ne mutatkozzék olyankor, amikor te nem vagy
itthon. Úgy látszik, egy kicsit meg is sértődött!</p>
<p>Lesable meglepetten kérdezte:</p>
<p>– Na, és mit mondott?</p>
<p>– Oh, nem mondott semmi különösebbet, de azért nekem mégse
tetszett és erre már arra szólítottam fel, hogy teljesen szüntesse
be a látogatásait. Jól tudod, hogy papa és te hoztátok ide ezt az
embert, nekem semmi részem se kívánja. Most aztán félek, hogy
megharagszol, amiért kiadtam az útját.</p>
<p>A férj szívét elöntötte a hálálkodó öröm:</p>
<p>– Jól tetted, nagyon jól tetted. Inkább köszönettel tartozom
neked.</p>
<p>Az asszony újra kezdte, hogy véglegesen tisztázza a két férfi
viszonyát, ahogy eleve kitervezte:</p>
<p>– A hivatalban úgy fogsz tenni, mintha nem tudnál semmiről
semmit, úgy fogsz vele beszélni, mint azelőtt: csak éppen nem fog
többet hozzánk járni.</p>
<p>És Lesable, gyöngéden karjába ölelve az <span class=
"pagenum"><a name="Page_119" id="Page_119">-119-</a></span>
asszonyt, hosszasan, apró csókokkal hintette végig a szemeit és az
arcát.</p>
<p>– Angyal vagy… angyal!… – ismételgette, és érezte, amint a
gyermeket, a már jól kifejlett gyermeket hirdető has odadomborul a
testéhez.</p>
<h3>VIII.</h3>
<p>A szülés napjáig nem jött közbe újabb esemény.</p>
<p>Szeptember utolsó napjaiban Cora leánygyermeknek adott életet.
Désirée-nek nevezték el, de mivel ünnepélyes keresztelőt akartak
rendezni, úgy határozták el, hogy csak a következő nyáron tartják
meg, a vidéki portán, amelyet közben megvásárolnak.</p>
<p>Asnières-ben nézték ki a házat, a dombon, amely a Szajna fölött
emelkedik.</p>
<p>A tél folyamán nagy események játszódtak le. Mihelyt megkapták
az örökséget, Cachelin beadta nyugdíjaztatási kérvényét, amelyet
nyomban elintéztek s az öreg otthagyta a hivatalt. Szabad idejét
azzal töltötte, hogy finom lombfűrész-munkákat csinált. Órákat,
ládikákat, virágállványokat, mindenféle furcsa, apró holmit
fűrészelgetett ki. Bolondja volt ezeknek a munkáknak, amelyekhez
akkor szottyant kedve, mikor egyszer az Opera-avenue-n meglátott
egy vándor árust, amint ilyen falemezeket dolgozott fel.
Mindenkinek meg kellett csodálnia, nap mint nap, Cachelin új
kompozícióit, amelyek tudákosan és gyermekesen cifrák voltak.</p>
<p>Ő maga, elámulva önnön művészetétől, szüntelenül
ismételgette:</p>
<p>– Csudálatos, hogy mi mindenre képes az ember! <span class=
"pagenum"><a name="Page_120" id="Page_120">-120-</a></span></p>
<p>Mikor a helyettes főnök, Rabot úr, végre meghalt, Lesable
töltötte be ügykörét, bár a címét még nem kapta meg, mivel
legutóbbi előléptetése óta még nem telt el a szükséges idő.</p>
<p>Cora azonnal egészen más asszony lett, tartózkodóbb, elegánsabb,
– megértette, kitalálta, megérezte mindazt a megváltozni valót,
amire a vagyon kötelez.</p>
<p>Újév napján látogatást tett a főnök feleségénél, aki vaskos
asszonyság volt, harmincöt éves párizsi élet után is vidékinek
maradva. Cora úgy elárasztotta kedveskedéssel és hízelgéssel, hogy
Torchebeuf asszony végre is elfogadta a keresztanyaságot. Cachelin
nagyapó lett a keresztapa.</p>
<p>A szertartást egy ragyogó júniusi vasárnapon tartották meg. Az
egész hivatal meg volt híva, a szép Maze-t kivéve, aki többé nem
járt a házhoz.</p>
<p>Reggel kilenckor Lesable a vasúti állomás előtt várta a párizsi
vonatot, míg a groom, nagy aranygombos libériában, kantárszáron
tartotta a kövér ponnit, amely a vadonatúj kiskocsi elé volt
fogva.</p>
<p>Messziről füttyentett, majd föltűnt a gép, maga után vontatva a
vagónok füzérjét, melyből utasok áradata hömpölygött elő.</p>
<p>Az egyik elsőosztályú kocsiból Torchebeuf úr szállt ki nejével,
akinek rikított a toalettje. Pitolet és Boissel a második
osztályból kerültek elő. Savon apót nem merték egyenesen meghívni,
de ki volt csinálva, hogy délután majd véletlenül összetalálkozik
vele a társaság és akkor, a főnök úr beleegyezésével, őt is
elviszik a lakomához.</p>
<p>Lesable rohant a följebbvalója elé, aki teljes törpeségében
lépdelt előre császárkabátjában, melyen úgy virított a nagy
érdemrend-csokor, mint valami kinyílt vörös rózsa. A roppant
koponya, <span class="pagenum"><a name="Page_121" id=
"Page_121">-121-</a></span> ráadásul a széleskarimájú kalappal,
szinte agyonnyomta a csenevész testet s a mutatványos bódék
csodáihoz tette hasonlóvá a főnök urat; felesége, ha egy kissé
lábujjhegyre pipeskedik, nyilván megerőltetés nélkül elnézhetett
volna Torchebeuf feje fölött.</p>
<p>Léopold ragyogó arccal hajlongott és hálálkodott. Feltessékelte
a házaspárt a kocsiba, majd kollégáihoz futott, akik szerényen
hátrább húzódtak, – kezet szorított velük, sajnálkozott, hogy az
apró kocsiban nem viheti el őket is:</p>
<p>– Csak gyertek mindig a parton, míg oda nem értek a kapunkhoz:
Désirée-villa, a kanyarodótól a negyedik ház! Siessetek!</p>
<p>És a kocsira szállva, megragadta a gyeplőt s indított, miközben
a groom ügyesen a hátulsó kis ülésre pattant föl.</p>
<p>A szertartás a legsikerültebb módon folyt le. Utána hazamentek,
villásreggelire. Az asztalkendő alatt mindenki ajándékot talált,
megfelelőt az illető vendég fontosságának. A keresztanya tömör
aranykarperecet kapott, férje rubin nyakkendőtűt, Boissel
szattyánbőrtárcát, Pitolet pedig egy pompás tajtékpipát. A háziak
szerint Désirée küldte ezeket az ajándékokat új barátainak.</p>
<p>Torchebeufné kivörösödve zavarában és örömében, felhúzta a
csillogó karikát vastag karjára, a főnök pedig, mivel keskeny
nyakkendőjén nem tudta elhelyezni a tűt, császárkabátja hajtókájába
tűzte az ékszert, a becsületrend alá, mint holmi kisebbosztályú
kitüntetést.</p>
<p>Az ablakon át ki lehetett látni a folyam nagy szalagjára, amely
Suresnes felé ívelt, a fákkal benőtt partemelkedések mentén. A
napfény záporként hullott a vízre s tűzfolyammá változtatta.
<span class="pagenum"><a name="Page_122" id=
"Page_122">-122-</a></span> Az étkezés eleinte nehézkesen folyt,
mert a Torchebeuf-házaspár jelenléte nyomta. Később nekividámodtak.
Cachelin vaskos tréfákat eresztett meg, melyeket megengedhetőnek
tartott, hiszen gazdag ember volt; és a többiek nevettek.</p>
<p>Ha Pitolet vagy Boissel mond ilyeneket, nyilván megbotránkoztak
volna.</p>
<p>Csemegénél be kellett hozni a gyermeket, akit mindegyik vendég
megcsókolt. Csipkék felhőjében fulladozva, zavaros kék szemeivel,
melyekből még hiányzott minden gondolat, rábámult a felnőttekre s
kissé oldalt fordította pufók fejét, mintegy a figyelem első
ébredezésével.</p>
<p>Pitolet, a többiek lármája közben, odasúgott szomszédja, Boissel
fülébe:</p>
<p>– Újszülöttnek csakugyan új: szinte csöpög róla <i>a
Máz!</i></p>
<p>A szójáték másnap körbejárt a minisztériumban.</p>
<p>Telt az idő, az óra kettőt ütött, mikor a likőrnél tartottak s
Cachelin azt indítványozta, hogy nézzék meg a háztájat, aztán
tegyenek egy sétát a Szajna-parton.</p>
<p>A vendégek processziója végigjárta az összes helyiségeket, a
pincétől a padlásig, aztán a kertet is, az utolsó fáig és
palántáig, majd két csoportra oszoltak, így indultak sétálni.</p>
<p>Cachelin, akit a hölgyek kissé feszélyeztek, Boissel-t és
Pitolet-t elcipelte a parti kávéházakba, míg Torchebeufné és
Lesablené, férjük kíséretében, a part másik lankáját választották,
úriasszonyokhoz illően, akik nem keveredhetnek a vasárnapi
csőcselék közé.</p>
<p>Lassan lépegettek a hajóvontató úton, mögöttük a két férfi
hivatali dolgokról folytatott komoly beszélgetést. <span class=
"pagenum"><a name="Page_123" id="Page_123">-123-</a></span></p>
<p>A folyamon csónakok haladtak, nagy evezőcsapásoktól lendülve
előre, vidám fiúk erejétől, akiknek mezítelen karján az izmok
dagadtak a lesült bőr alatt. A nőutasok fekete meg fehér
állatbőrökön heverve, kezelték a kormányt, kábultan a hőségtől,
fejük felett vörös, sárga, kék napernyőket feszítve ki, melyek
olyanok voltak, mint roppant, úszó virágok. Egyik csónakról a
másikra kiáltások röpültek át, hivogató vagy szitkozódó szavak s
valami távoli zaj, emberi hangok zavaros és nem szünő egybeömlése
hirdette az ünnepnapok szerte nyüzsgő tömegeit.</p>
<p>Horgászó halászok álltak mozdulatlanul véges-végig a folyó
mentén, miközben a csaknem mezítelen úszók, akik a nehézkes
halászdereglyéken álltak, egymásután ugráltak fejest a vízbe,
visszakapaszkodtak s újra kezdték.</p>
<p>Torchebeufné meglepődve nézte őket. Cora megjegyezte:</p>
<p>– Ez így megy minden vasárnap. Elrondítják nekem ezt a szép
vidéket.</p>
<p>Könnyű, halk siklású csónak közeledett, két nő forgatta az
evezőt, míg a hozzájuk tartozó két fiatalember a csónak fenekén
heverészett. Az egyik nő a part felé kiáltott:</p>
<p>– Hollá, hollá! tisztességes úrihölgyek! Férfi van eladó, kell
belőle?</p>
<p>Cora megvetéssel fordult el, karját a vendéghölgy karja alá
csúsztatva:</p>
<p>– Már mutatkozni se lehet itt, menjünk innen. Micsoda gyalázatos
perszónák!</p>
<p>Visszafordultak. Torchebeuf éppen ezt mondta Lesable-nak:</p>
<p>– Január elsejére rendben lesz. Az igazgató nekem formálisan
megígérte.</p>
<p>És Lesable felelt: <span class="pagenum"><a name="Page_124" id=
"Page_124">-124-</a></span></p>
<p>– Igazán nem tudom, hogyan köszönjem meg Önnek, kedves, jó főnök
úr!</p>
<p>Visszatérőben összetalálkoztak Cachelinnel, Pitolet-vel és
Boissel-lel, akiknek a könnyeik potyogtak a kacagástól, miközben
valósággal magukkal vonszolták Savon apót, tréfából azt állítva
róla, hogy egy kokott társaságában csípték el a parton.</p>
<p>Az öreg rémülten ismételgette:</p>
<p>– Nem igaz, kérem, nem igaz. Nem szép magától, Cachelin úr, hogy
ilyeneket mond, igazán nem szép.</p>
<p>Cachelin fuldokolva kiabált:</p>
<p>– Te vén kópé! Hát nem mondtad neki, hogy: aranyos tyúkocskám,
mi? De megfogtunk, adta vén disznaja!</p>
<p>Még a hölgyek is elkacagták magukat, a derék öreg annyira oda
volt.</p>
<p>Cachelin folytatta:</p>
<p>– Ha Torchebeuf úr megengedi, foglyul ejtjük az öreget a
ludasságáért és velünk kell vacsoráznia!</p>
<p>A főnök kegyesen beleegyezését adta. És most azon nevettek
tovább, hogy a Savon apó nője hogy hoppon maradt. Az öreg tovább
tiltakozott, kétségbeesve a gonosz ugratáson.</p>
<p>Estig se merítették ki az esetet s a tréfás kiszólások közé
vaskos malacságok is csúsztak.</p>
<p>Cora és Torchebeufné a terrasz ponyvája alatt ülve nézték a
sugárzó naplementét. A nap bíborszínű port hintett el a lombok
közt. Az ágakat a legkisebb szellő se mozgatta; tiszta, végtelen
béke szállt alá a lángoló és csöndes égből.</p>
<p>Még egy-két hajó vonult el a folyón, már lassabban, a rév felé
igyekezve.</p>
<p>– Úgy látszik, – kezdte Cora, – ez a szegény <span class=
"pagenum"><a name="Page_125" id="Page_125">-125-</a></span> Savon
valami koldusfajzatot vehetett feleségül.</p>
<p>Torchebeufné, aki a hivatal minden aprócseprő dolgába be volt
avatva, felelt:</p>
<p>– Igen, valami nagyon is fiatal árvalány volt az illető, aki
megcsalta az öreget egy komisz fráterrel s végre is megszökött a
csábítójával.</p>
<p>A kövér hölgy még hozzátette:</p>
<p>– Azt mondtam, hogy egy komisz fráterrel. Hát igazán nem is
tudom. Azt mondják, nagyon szerették egymást. Akárhogy is volt a
dolog, Savon apó bizony nem valami daliás jelenség.</p>
<p>Lesablené komolyan válaszolt:</p>
<p>– Ez nem mentség az asszony számára. A szegény öreg mindenesetre
nagyon sajnálatraméltó. Nekünk van itt egy szomszédunk, bizonyos
Barbou, aki ugyanígy járt. A felesége beleszeretett valami festőbe,
aki itt szokott nyaralni és külföldre szökött vele. Nem tudom
megérteni, hogy egy asszony hogy süllyedhet idáig! Az én véleményem
szerint külön büntetést kellene kitalálni az efféle nyomorultak
számára, akik ilyen szégyent hoznak a családjukra.</p>
<p>A fasor végén a dajka jelent meg, a csipkékbe burkolt Désirée-t
hozva. A gyermek közeledett a hölgyek felé, rózsaszínűen ragyogva
az alkony vörös-arany felhői alatt. A csecsemő a lángoló eget
ugyanazzal a fakó, bizonytalanul elrévedező tekintettel nézte,
amilyennel az emberek arcát.</p>
<p>A férfiak, akik távolabb csevegtek, mind közelebb jöttek; és
Cachelin, megragadva unokáját, kinyujtott karral fölemelte, mintha
az égbe akarná lendíteni. A gyermek körvonalai rárajzolódtak a
láthatár tündöklő alapjára, hosszú <span class="pagenum"><a name=
"Page_126" id="Page_126">-126-</a></span> babakelengyéje fehér
hullámzásával, mely egészen a földig ért.</p>
<p>És a nagyapa felkiáltott:</p>
<p>– Egy ilyen gyerek ér a legtöbbet a világon! Igaz-e, Savon
apó?</p>
<p>Az öreg nem válaszolt, mert nem volt válaszolni valója, vagy
talán, mert nagyon is sok mindenre gondolt.</p>
<p>Az inas kinyitotta a terraszra szóló ajtót s jelentette:</p>
<p>– Madame, a vacsora tálalva van!</p>
<h3><i>Jegyzet</i>.</h3>
<p>»Az örökség« <i>(L’héritage)</i> a <i>la Vie militaire</i>-ben
jelent meg, 1884 márciusában és áprilisában.</p>
<p>Jelen kötet végén található a <i>Millió</i> című novella,
melyben <i>Az örökség</i> ötletét először dolgozta fel Maupassant,
mégpedig rövid tárca formájában. <span class="pagenum"><a name=
"Page_127" id="Page_127">-127-</a></span></p>
<div class="chapter">
<h2>Denis.</h2>
</div>
<h3>I.</h3>
<p>Marambot úr felnyitotta a levelet, amelyet inasa, Denis, adott
át neki. És Marambot úr mosolygott.</p>
<p>Denis húsz év óta szolgált a házban, zömök, jókedvű emberke
volt, akit csudára emlegettek az egész környéken, mint az inasok
mintaképét. Most is megkérdezte:</p>
<p>– A nagyságos úr meg van elégedve? Jó hírt tetszett kapni?</p>
<p>Marambot úr nem volt gazdag ember. Régóta abbahagyta a falusi
patikárusságot, nőtlen volt s abból a kis jövedelemből éldegélt,
amelyet nagy kínnal szerzett össze, mikor még gyógyszereket sózott
a parasztok nyakába.</p>
<p>– Igen, fiam, – felelt most, – Malois apó megretirált a
pörösködés elől, amivel megfenyegettem. Holnap megkapom a pénzemet.
Ötezer frank egészen jól jön a magamfajta agglegény kasszájába.</p>
<p>És Marambot úr a kezeit dörzsölte. Lemondó természetű ember
volt, inkább szomorú, mint víg, aki nem tudott tartósan akarni és
szívesen elhanyagolta a dolgait.</p>
<p>Bizonyára nagyobb jólétre tehetett volna szert, ha hasznára
fordítva egy-egy fontosabb <span class="pagenum"><a name="Page_128"
id="Page_128">-128-</a></span> központban letelepedett kollégája
halálát, helyükre furakodott volna, magának szerezni meg
vevőközönségüket. Azonban fázott a költözködéstől s a sok
lótás-futásnak a gondolata, amivel az ilyesmi szükségszerűen jár,
mindig visszatartotta. Két napig gondolkozott az ügyön, aztán ezzel
a bölcseséggel nyugtatta meg magát:</p>
<p>– Na jó! majd a legközelebb. Nem veszítek semmit, ha még várok
egy kicsit. Talán még jobb alkalom is lesz.</p>
<p>Denis ellenben vállalkozásokra unszolta gazdáját. Aktív
természet volt s most is szüntelenül ismételgette:</p>
<p>– Hej, csak nekem kerülne egyszer egy kis tőkém, de megszedtem
volna már magam! Csak ezer frank s kész volna az üzlet!</p>
<p>Marambot úr mosolygott, de nem válaszolt, hanem kisétált kis
kertjébe, ahol hátratett kezekkel, álmodozva sétálgatott.</p>
<p>Denis egész nap dalolászott, mint akit nagy öröm ért,
népdalokat, mindenféle hazai nótákat. A szokottnál is nagyobb
aktivitás tört ki rajta, végigtisztogatta a ház összes ablakait,
vad buzgalommal törölgetve az üvegtáblákat, miközben teli torokkal
harsogta a nótáit.</p>
<p>Marambot úr, elcsodálkozva ezen a nagy igyekezeten, többször is
mosolyogva szólt rá:</p>
<p>– Fiam, ha így nekilátsz, holnapra nem marad semmi dolgod!</p>
<p>Másnap reggel kilenc óra tájban a levélhordó négy levelet adott
át Denisnek, ura számára. A négy levél közül az egyik nagyon súlyos
volt. Marambot úr rögtön bezárkózott szobájába, a délután jórészét
is ott töltötte. Akkor aztán az inasával négy boritékot küldött a
postára. Az <span class="pagenum"><a name="Page_129" id=
"Page_129">-129-</a></span> egyik Maloisnak a címére szólt, nyilván
a nyugta volt benne a pénzről.</p>
<p>Denis ezúttal nem kérdezett semmit az urától; amilyen vidám volt
előző nap, most olyan szomorúnak és komornak látszott.</p>
<p>Leszállt az éjszaka. Marambot úr a szokott órában lefeküdt és
elaludt.</p>
<p>Különös zaj riasztotta fel. Azonnal felült az ágyban és
hallgatózott. Hirtelen felpattant az ajtó s a küszöbön Denis jelent
meg, egyik kezében gyertya, a másikban egy konyhakés. Szemei nagyra
meredtek, ajka és arcvonásai görcsösen eltorzultak, mint az olyan
embereké, akiket rettenetes indulat ráz. Sápadt volt, mint egy
kísértet.</p>
<p>Marambot úr első megriadásában azt hitte, hogy szolgája alvajáró
lett s éppen fel akart kelni, hogy elébe menjen, mikor az inas
elfújta a gyertyát s nekirontott az ágynak. Gazdája előre
feszítette a kezeit, hogy felfogja a csapást, amely egyszerre
feldöntötte. El akarta kapni a szolga karját, hogy elhárítsa a
rámért gyors döféseket. E pillanatban azt hitte, hogy Denis
hirtelen megőrült.</p>
<p>A kés először a hátán találta, másodszor a homlokán, harmadszor
a mellén. Eszeveszetten védekezett, a sötétben ide-oda csapkodott a
kezeivel, rugdalózott és kiabált:</p>
<p>– Denis! Mit izélsz! Denis! meg vagy bolondulva?</p>
<p>A másik azonban lihegve vadult, döfködött tovább; egy-egy rúgás
vagy ökölcsapás visszavetette, hogy dühöngve kezdje újra. Marambot
úr még két szúrást kapott a lábába, egyet meg a hasára. Hirtelen
azonban egy gondolat nyilalt át az agyán és erre kiabálni kezdett:
<span class="pagenum"><a name="Page_130" id=
"Page_130">-130-</a></span></p>
<p>– Denis, hagyd abba, hallod? Hiszen nem is kaptam meg a
pénzemet!</p>
<p>Az ember azonnal megállt és gazdája a sötétben hallotta sípoló
lélekzését.</p>
<p>Marambot úr rögtön folytatta:</p>
<p>– Egy vasat se kaptam. Malois visszalép; pör lesz; a leveleket
azért vitted a postára. Inkább olvasd el magad is azokat az
írásokat ott az íróasztalon.</p>
<p>És, ereje végső megfeszítésével, előkotorta éjjeliszekrényéről a
gyufát, gyertyát gyujtott.</p>
<p>Csupa vér volt. A falat égő foltok mocskolták be. Az ágynemű, a
függönyök, minden vöröslött. Denis, maga is tetőtől-talpig véresen,
a szoba közepén állt.</p>
<p>Mikor Marambot mindezt meglátta, azt hitte, hogy itt a halál és
elvesztette eszméletét.</p>
<p>Hajnaltájban tért magához. Némi időbe telt, míg visszanyerte
érzékeit, míg értelme, emlékezése megéledt. Azonban hirtelen
felújult előtte a merénylet, a kapott sebek, és olyan erős félelem
rohanta meg, hogy lecsukta a szemeit: nem akart látni semmit. Pár
pillanat múlva rettegése alábbhagyott. Gondolkodni kezdett: nem
halt meg rögtön, tehát még kilábolhat a bajból. Gyöngének érezte
magát, nagyon gyöngének, de éles fájdalom nélkül, noha teste egyes
helyein kellemetlen sajgásféle bántotta. És jéghidegnek is érezte
magát, meg egészen nedvesnek is, – és mintha szorosan begöngyölték
volna holmi kötelékbe. Azt gondolta, hogy ezt a nedvességet a
kiontott vér okozza s a félelem borzongása rázta meg a rettenetes
elképzelésre, hogy ez a vörös tenger az ő ereiből árasztotta el az
ágyat. A szörnyű látvány félelme úgy tönkretette, hogy szemeit
erővel <span class="pagenum"><a name="Page_131" id=
"Page_131">-131-</a></span> csukva tartotta, mintha maguktól, az ő
ellenére, fel akartak volna pattanni.</p>
<p>És mi van Denis-szel? Valószínűleg elmenekült, persze…</p>
<p>De hát most ő, Marambot, mit csináljon? Felkeljen? segítségért
kiabáljon? Hiszen, ha csak egyet mozdul is, sebei nyilván
fölfakadnak és ő abba halna bele, hogy elvérzik.</p>
<p>Egyszerre csak azt hallotta, hogy benyitják a szobája ajtaját.
Majdnem elállt a szíve dobogása. Biztosan Denis jött vissza, hogy
teljesen végezzen vele. Visszafojtotta a lélekzetét, hogy a gyilkos
azt higyje, minden rendjén sikerült, műve be van fejezve.</p>
<p>Marambot érezte, hogy felemelik a takaróját, aztán megtapogatják
a hasát. A csípője táján éles fájdalom nyilalt át, amibe
belereszketett. Most valaki megmosogatta friss vízzel, szép
gyöngéden. De hiszen akkor felfedezték a bűntényt és most ápolni,
megmenteni jöttek az áldozatot! Eszeveszett öröm ragadta el, de
azért annyi óvatossága maradt, hogy ne árulja el mingyárt
feleszmélését: kinyitotta a szemét, csak az egyiket, a lehető
legnagyobb elővigyázatossággal.</p>
<p>Kit ismert fel? Denis állt ott mellette, – Denis, személyesen!
Irgalmak istene! Sietve csukta be megint a szemét.</p>
<p>Denis! De hát mit csinál ez itt? Mit akar? Miféle rettenetes
tervet koholhat még?</p>
<p>Hogy mit csinál? Hát lemossa, hogy eltüntesse a nyomokat! És
aztán? Majd elássa, a kertben, tíz lábnyi mélyen, hogy sohase
találjanak rá többé! Vagy tán éppen a pincében, a finom boros
palackok alá?</p>
<p>És Marambot úr olyan heves reszketésbe fogott, hogy minden tagja
belekoccant. <span class="pagenum"><a name="Page_132" id=
"Page_132">-132-</a></span></p>
<p>– El vagyok veszve, veszve vagyok! – mondogatta magának. És
kétségbeesetten szorította össze a szempilláit, hogy ne lássa a
kést, mikor a kegyelemdöfést kapja. De nem kapta meg. Sőt Denis
most felemelte és lepedőbe szárogatta. Aztán gondosan nekifogott,
hogy bekötözze a lábsebet, ahogy annak idején tanulta, mikor ura
még gyógyszerész volt.</p>
<p>Többé nem lehetett kétség a szakember számára: szolgája, aki
előbb meg akarta ölni, most azon igyekszik, hogy megmentse.</p>
<p>Ekkor Marambot úr, elhaló hangon, kiadta a gyakorlati
utasítást:</p>
<p>– A lemosást és a kötözést kátrányszappanos vízzel csináld!</p>
<p>Denis felelt:</p>
<p>– Úgy csinálom, uram.</p>
<p>Marambot úr kinyitotta mind a két szemét.</p>
<p>Nem volt többé nyoma sem a vérnek, sem az ágyon, sem a szobában,
sem a gyilkoson. A sebesült szép fehér ágyneműben feküdt.</p>
<p>A két ember egymás szemébe nézett.</p>
<p>Végül Marambot úr szelíden csak ennyit mondott:</p>
<p>– Tudod, milyen nagy bűnt követtél el?</p>
<p>Denis felelt:</p>
<p>– Éppen azt akarom jóvátenni, uram. Ha nem tetszik feljelenteni,
hűségesen szolgálom majd, mint azelőtt mindig.</p>
<p>A pillanat nem volt alkalmas arra, hogy Marambot úr a szolgája
ellen nyilatkozzék. Inkább lecsukta a szemét, úgy felelt:</p>
<p>– Esküszöm, hogy nem foglak följelenteni. <span class=
"pagenum"><a name="Page_133" id="Page_133">-133-</a></span></p>
<h3>II.</h3>
<p>Denis megmentette ura életét. Éjt-napot eggyé téve, virrasztott,
nem hagyta el a beteg szobáját, sorra készítette a porokat, a
herbateákat, a kanalas orvosságokat, tapogatva Marambot pulzusát,
aggodalmasan számlálva az ér ütéseit, – és ebben a kezelésben egy
kitünő ápoló ügyessége egyesült valami fiúi önfeláldozással.</p>
<p>Minden pillanatban megkérdezte:</p>
<p>– Tessék mondani, uram, hogy tetszik lenni?</p>
<p>Marambot úr gyönge hangon felelte:</p>
<p>– Valamivel jobban, fiam, köszönöm.</p>
<p>És ha a sebesült éjszaka felébredt, gyakran látta, hogy őrzője
ott sírdogál a karosszékben és csöndesen törülgeti a szemeit.</p>
<p>A volt gyógyszerészt soha életében nem látták el jobban, nem
kényeztették, nem becézték ennyire. Eleinte még azt mondogatta
magában:</p>
<p>– Mihelyt meggyógyultam, szélnek eresztem ezt az
akasztófavirágot.</p>
<p>Most azonban lábadozni kezdett és napról-napra halogatta a
pillanatot, amelyben válnia kell gyilkosától. Meggondolta, hogy
senki sem venné körül ennyi figyelemmel és igyekezettel, mint ahogy
ez a fiú, merő félelemből; és végre is azt mondta neki, hogy a
jegyzőnél írást tett le, amelyben ott foglaltatik a feljelentés,
arra az esetre, ha újabb baj történnék.</p>
<p>Ez az óvintézkedés, – úgy vélte – megvédi a jövőben minden új
merénylettől; és így – kérdezte önmagától – vajjon nem egyenesen
okosabb-e maga mellett tartani ezt az embert, hogy a szeme mindig
rajta lehessen?</p>
<p>Mint annak idején, mikor azon habozott, hogy <span class=
"pagenum"><a name="Page_134" id="Page_134">-134-</a></span>
beszerezzen-e egy vagy más nevezetesebb orvosságot, most sem tudta
döntésre szánni el magát.</p>
<p>– Majd… nem sürgős, – mondogatta magában.</p>
<p>Denis pedig változatlanul a páratlan szolga maradt. Marambot úr
felgyógyult. És Denis-t nem bocsátotta el.</p>
<p>Egy reggel aztán, mikor éppen végzett a früstökjével, egyszer
csak nagy lármát hall a konyhából. Odaszalad. Denis két csendőrrel
birkózott, akik lefogták. Az örsvezető komolyan jegyezgetett a
noteszébe.</p>
<p>A szolga, amint megpillantotta az urát, zokogni kezdett és
elkiáltotta magát:</p>
<p>– A nagyságos úr feljelentett! Nem szép dolog, mert mást ígért.
Hát ez a becsületszó, Marambot úr? Csunya egy dolog ez, bizony
csunya egy dolog!…</p>
<p>Marambot, aki el volt képedve s akit a gyanusítás szíven talált,
felemelte a kezét:</p>
<p>– Isten színe előtt esküszöm, fiam, hogy nem jelentettelek föl.
Egyáltalán nem is sejtem, hogy a csendőr urak hogy tudhatták meg,
hogy te meg akartál engem ölni.</p>
<p>Az örsvezető felhőkölt:</p>
<p>– Mit mond, Marambot úr? Hogy ez az ember Önt meg akarta
ölni?</p>
<p>A gyógyszerész fejvesztetten felelte:</p>
<p>– Hát igen… De én nem jelentettem föl… Én nem szóltam senkinek…
Esküszöm, hogy senkinek… És azóta is mindig nagyon derék szolgám
volt…</p>
<p>Az örsvezető zordonan jelentette ki:</p>
<p>– Az Ön vallomását jegyzőkönyvbe veszem. A bíróság majd tudni
fogja, Marambot úr, mi a dolga ezzel az új adattal, amit eddig nem
ismert. <span class="pagenum"><a name="Page_135" id=
"Page_135">-135-</a></span> Nekem most azért kell letartóztatnom az
Ön szolgáját, mert suba alatt elemelt Duhamel úrtól két kacsát,
amely bűncselekményre tanuk is vannak. Bocsánat, Marambot úr. Az Ön
szavait illetékes helyen jelenteni fogom.</p>
<p>És emberei felé fordulva, kiadta a vezényszót:</p>
<p>– Mehetünk, indulj!</p>
<p>A két csendőr magával cipelte Denist.</p>
<h3>III.</h3>
<p>Az ügyvéd befejezte védőbeszédét, melyben az őrültségre
hivatkozott, egymással támogatva a két bűncselekményt, hogy
érvelését erősítse. Világosan bebizonyította, hogy a két kacsa
eltulajdonítása ugyanabból az elmebeli állapotból ered, mint a
Marambot úr személyének jutott nyolc késszúrás. Finoman elemezte a
múló természetű elmezavarnak ezt a fokát, amely kétségkívül
meggyógyulna, pár hónapon belül, ha kezelnék valamely kitünő
elmegyógyintézetben. Lelkes szavakkal emlékezett meg a derék szolga
szüntelen odaadásáról, a páratlan gondviselésről, amellyel
körülvette urát, akit pillanatnyi eltévelyedésében
megsebesített.</p>
<p>Marambot úr, akit ez az emlék a szíve mélyéig meghatott, úgy
érezte, hogy a szemei megnedvesednek.</p>
<p>Az ügyvéd észrevette ezt és széles lendülettel vetette szét
karjait, úgy tárva ki talárja hosszú ujjait, mint két
denevérszárnyat. Rezgő hangon kiáltotta:</p>
<p>– Oda nézzenek, esküdt uraim, oda nézzenek, nézzék ezeket a
könnyeket! Mit mondhatnék még védencem érdekében? Micsoda
szónoklat, micsoda <span class="pagenum"><a name="Page_136" id=
"Page_136">-136-</a></span> érv, micsoda okfejtés érhetne fel
védencem gazdájának eme könnyeivel? Ezek a könnyek hangosabban
beszélnek az én szavamnál és a törvény szavánál is; ezek a könnyek
azt kiáltják: »Bocsássatok meg annak, akit egy óra őrületbe
sodort!« Ezek a könnyek esdekelnek, feloldoznak, megáldanak!</p>
<p>Az ügyvéd elhallgatott és leült.</p>
<p>Ekkor az elnök odafordult Marambothoz, – akinek a vallomása
kitünő volt szolgája javára – és azt kérdezte:</p>
<p>– De elvégre is, gyógyszerész úr, még akkor is, ha elfogadjuk,
hogy Ön ezt az embert őrültnek tekintette, – ez nem magyarázza meg
azt, hogy továbbra is megtartotta a szolgálatában. Hiszen azért nem
kevésbé volt veszélyes!</p>
<p>Marambot a szemeit törölgetve felelte:</p>
<p>– Hát mit tehettem, elnök úr kérem? Hiszen amilyen időket élünk…
borzasztó nehéz cselédet kapni… és semmiképpen sem jártam volna
jobban…</p>
<p>Denist felmentették és gazdája költségére elhelyezték egy
elmegyógyintézetben. <span class="pagenum"><a name="Page_137" id=
"Page_137">-137-</a></span></p>
<div class="chapter">
<h2>A szamár.</h2>
</div>
<p>A legkisebb fuvalom se mozdította meg a folyón alvó vastag
ködöt. Olyan volt, mintha egy szürke gyapotfelhő nehezedett volna a
vízre. Maguk a parti dombok is bizonytalanul rémlettek föl, –
eltűnve a furcsa párák hegyeket játszó torlódásai alatt. A hajnal
azonban hasadóban volt, a dombhát meg-megmutatkozott. Aljában a
derengés újszülött fényében lassanként feltünedeztek a
gipszpáncélos házak nagy fehér foltjai. A baromfiudvarokban
megszólaltak a kakasok.</p>
<p>Túlnan, a ködbe temetkezett folyam másik oldalán, Frette faluval
éppen szemközt, egy-egy pillanatra könnyű zaj zavarta föl a
szélcsöndes levegőég nagy hallgatását. Majd olyan bizonytalan
csobbanásféle volt, amilyet a bárkák óvatos járása ver, majd valami
száraz hang, mint az evező koppanása a csónak oldalán, majd holmi
puha tárgyra emlékeztetett, amely belepottyant a vízbe. Aztán
megint semmi.</p>
<p>Olykor megint halk beszéd sejlett, nem tudni honnan, – talán
nagyon messziről, talán nagyon közelről – mintegy eltévedve a sűrű
ködben, talán a part, talán a víz színén születve – szavak, amelyek
ijedten siklottak tova, mint a nádas vad madarai, amelyeket az ég
első, sápadt tüze már menekülni költ, hogy folytassák örök
vándorútjukat <span class="pagenum"><a name="Page_138" id=
"Page_138">-138-</a></span> és amelyeket csak egy-egy pillanatra
láthatunk, amint átnyilallanak a ködön, szelíd és félénk kiáltással
verve föl társaikat mindenfelé a partok mentén.</p>
<p>Hirtelen, a part közelében, a falu végénél, egy árny jelent meg
a vizen; eleinte alig volt kivehető, aztán megnőtt, határozottabb
formájú lett, majd előtörve a folyóra omló ködfüggöny mögül, egy
lapos csónak orra csusszant a parti fű közé. A csónakban két férfi
volt.</p>
<p>Az a férfi, amelyik evezett, felemelkedett és a jármű mélyéből
hallal teli vödröt vett elő, majd hátára vetette a még csöpögő
hálót. Társa, aki meg se mozdult, így szólt:</p>
<p>– Hozd ki a fegyvert is, hátha puskavégre kaphatnánk a parton
egy pár nyúlfiat. Kihozod, Sulyok pajtás?</p>
<p>A másik felelt:</p>
<p>– Nem bánom. Várj meg, mingyárt visszajövök.</p>
<p>Azzal elosont, hogy halászzsákmányukat biztos helyre rejtse.</p>
<p>A másik, aki a csónakban maradt, lassan megtömte a pipáját és
rágyujtott.</p>
<p>Labouise volt a tisztességes neve, de csak <i>Tuskó</i> komának
hívták és közösben dolgozott a cimborájával, Maillochon-nal, vagyis
helyesebben <i>Sulyok</i> pajtással. Együtt űzték a potyaprédások
balog és bizonytalan keresetét.</p>
<p>Alacsonyabbrendű hajósemberek voltak, akik rendszerint csak
éhkop idején vízifuvaroztak. Egyébként inkább a potyaprédát lesték.
Éjjel-nappal ott csavarogtak a vizen, az eleven vagy élettelen
zsákmány mindegy volt nekik, – vízi vadorzók, a sötétség
lesipuskásai, afféle csatornakalózok voltak, hol a saint-germaini-i
erdő őzeit <span class="pagenum"><a name="Page_139" id=
"Page_139">-139-</a></span> hajtva fel, hol a vízben lebegő
hullákat, amelyeknek kiforgatták a zsebeit, – összehalászták az
úszó ringy-rongyot, az üres palackokat, amelyek úgy imbolyognak a
vizen, felnyujtott nyakkal, mint a részeg emberek, a mindenféle
fatárgyat amit elsodor az ár, – Labouise és Maillochon csak
eléldegéltek valahogy.</p>
<p>Olykor-olykor gyalog vágtak a világnak, déli irányban, csavargók
módjára bolyongva. Megebédeltek valamelyik parti korcsmában, aztán
újra együtt mentek tovább. Két-három napig voltak oda, míg egy
reggel újra látták őket, amint ott kóvályogtak abban a szemét
alkotmányban, amelyet csónakjuknak használtak.</p>
<p>A szomszédságban pedig, <i>Joinville</i>-ben, meg
<i>Nogent</i>-ban, a kétségbeesett csónakosgazdák kereshették a
járművüket, amely egy éjszaka valahogy eltűnt, valaki leoldotta és
elvitte, nyilván tolvaj; – míg húsz-harminc mérfölddel arrább, az
Oise mentén, némely parti kisbirtokos elégedetten dörzsölgette a
kezét, nem győzve betelni új csónakjával, amelyet előző nap
vásárolt, kéz alatt, csekély ötven frankért, két embertől, akik
éppen erre jártak és neki ajánlották fel a csónakot, mert olyan
bizalmatkeltő képe van.</p>
<p>Maillochon újra megjelent puskájával, amely rongyokba volt
bugyolálva. Negyven-ötven év körül lehetett, nagy, sovány alak,
azzal a gyors járású szemmel, amilyen a törvény kellemetlenségeitől
meg-megugró embereké, meg a gyakran felvert vadállatoké. Inge nyílt
eleje látni engedte szürke szőröktől bozontos mellét. Viszont úgy
látszott, mintha az arcán sohase nőtt volna egyéb szőr a rövid,
kefeforma bajusznál, meg a kis sörtecsomónál az alsó ajka tövén. A
halántéka ki volt kopaszodva. <span class="pagenum"><a name=
"Page_140" id="Page_140">-140-</a></span></p>
<p>Ha a fejéről levette azt a piszok-lepényt, amit sapka gyanánt
viselt, a fejbőre olyan volt, mintha bizonytalan pelyhek borítanák,
inkább csak a sejtelme a hajnak, – a koppasztott csirkének ilyen a
teste, mielőtt kisütnék.</p>
<p>Tuskó pajtás ellenben vörös és pattanásos volt, kövér, vaskos,
szőrös arc, mint egy nyers bifsztek, amit valami bozontos kucsmába
dugtak.</p>
<p>A bal szemét szüntelenül behúnyva tartotta, mintha célbavenne
valamit vagy valakit és ha ezt a szokását kifigurázták és
rákiáltottak, hogy: »Hé, Labouise, nyisd ki a szemed!« – nyugodtan
felelte: »Ne félj, húgocskám, arra is rákerül a sor!« – Egyébként
ez is állandó szokása volt: mindenkit »húgocskám«-nak titulált, még
vadorzócimboráját is.</p>
<p>Tuskó pajtás tehát újra nekilátott az evezőknek és a csónak
ismét besüppedt a folyó mozdulatlan ködébe, amely közben
tejfehérségűre vált a rózsaszínű reggel világosságában.</p>
<p>Labouise megkérdezte:</p>
<p>– Hányas sörétet hoztál, Maillochon?</p>
<p>Maillochon felelt:</p>
<p>– Egészen aprót, kilencest, az való a nyulacskáknak.</p>
<p>Olyan lassan, olyan csendben közeledtek a másik part felé, hogy
semmi nesz sem árulta el őket. Ez a parti oldal a saint-germain-i
erdőhöz tartozik és éppen határa a vadas fiatal erdőknek. Tele van
a gyökerek alá vájt nyúl-odukkal; és a nyulak hajnalban itt
hancúroznak, jönnek-mennek, ki-be bujkálnak.</p>
<p>Maillochon a csónak elejére térdelve lesett kifelé, a puskát a
csónak fenekén rejtegette. Hirtelen előkapta, célzott s a dörrenés
hosszan görgött végig a csöndes tájon. <span class=
"pagenum"><a name="Page_141" id="Page_141">-141-</a></span></p>
<p>Labouise, két evezőcsapással, már a partnál volt s társa,
kiugorva a szárazra, fölszedte a kis, szürke nyulat, amely még
egész testében vonaglott.</p>
<p>A csónak újra elmerült a ködben, hogy a túlsó partra jutva ment
lehessen a vadőröktől.</p>
<p>A két ember most két ártatlan csónakázót játszott a vizen. A
fegyver eltűnt a rejtek-deszka alatt, a nyúl meg a Tuskó koma
dagadozó ingében.</p>
<p>Negyedóra múlva Labouise felvetette a kérdést:</p>
<p>– No, húgocskám még egyet?</p>
<p>Maillochon felelt:</p>
<p>– Nem bánom! gyerünk!</p>
<p>És a csónak újra nekilendült, a víz irányában suhanva. A folyót
borító köd oszladozni kezdett. Mint valami fátylon át, látni
lehetett a parti fákat és a megtépett köd apró felhőkben követte a
víz sodrát.</p>
<p>Amint a csónak közelébe ért a szigetnek, amelynek a csúcsa
Herblay mellett esik, a két ember lassított és újra megkezdték a
lest. Nemsokára a másik nyúl is el volt ejtve.</p>
<p>Tovább mentek lefelé a folyón, Conflans feleútjáig; akkor
megállapodtak, kikötöttek egy fához s elnyujtózva a csónak fenekén,
aludni kezdtek.</p>
<p>Labouise olykor-olykor felemelkedett s a nyitott szemével
végigkémlelte a láthatárt. A reggel párái végleg eloszlottak s a
ragyogó, nagy nyári nap elindult fölfelé a kék égen.</p>
<p>Odaát, a folyó másik oldalán, a szőlőtövekkel beültetett
domboldal félkörben gömbölyödött tova. A domb tetején magányos ház
állt, fák koszorújában. Csönd volt mindenfelé. <span class=
"pagenum"><a name="Page_142" id="Page_142">-142-</a></span></p>
<p>Csak a part vontató-útján jelentkezett valami halk mozgásféle,
alig-alig jutva előrébb. Egy asszony ráncigálta maga után a
szamarát. A köszvényes állat csökönyösen szegült hátra, csak
olykor-olykor nyujtva előre meredt lábát, mikor már engednie
kellett az asszony erőlködésének: – nyakát megfeszítve, füleit
hátrasunyítva, így tett egy-egy lépést, oly lassan, hogy az ember
nem tudhatta, mikorra vesztheti el szem elől.</p>
<p>Az asszony kétrét görnyedve kínlódott, néha-néha visszafordulva,
hogy egy faággal végigvágjon a szamarán.</p>
<p>Labouise, amint észrevette az asszonyt, megszólalt:</p>
<p>– Hé, Sulyok koma!</p>
<p>– Mi az? – hangzott a felelet.</p>
<p>– Akarsz egy kis ricsajt?</p>
<p>– Már miért ne!</p>
<p>– Akkor csak gyerünk, húgocskám, lesz min röhögni!</p>
<p>És Tuskó pajtás nekilátott az evezésnek.</p>
<p>Mikor átjutottak a folyón és szembekerültek a szamaras
asszonnyal, elkiáltotta magát:</p>
<p>– Hé, anyókám, megálljunk csak!</p>
<p>Az asszony abbahagyta a ráncigálást és nézte, mi lesz? Labouise
folytatta:</p>
<p>– Tán biz’ a mozdony-kiállításra viszed azt az izét? Mi?</p>
<p>Az asszony nem felelt. Tuskó beszélt tovább:</p>
<p>– Há’ persze biztosan első díjat nyer a csacsiversenyen, mi?
Osztán hová olyan vágtatva?</p>
<p>Végre az asszony is megszólalt:</p>
<p>– Macquart-hoz menek Champioux-ba. Levágatom a szamarat. Nem jó
má’ semmi egyébre.</p>
<p>– Azt meghiszegetem, – felelte Labouise, – oszt mit kapsz érte
Macquart-tól, mit gondolsz? <span class="pagenum"><a name=
"Page_143" id="Page_143">-143-</a></span></p>
<p>Az asszony a keze hátával végigtörült a homlokán és
eltünődött:</p>
<p>– A jó ég tudja. Három frankot… négyet… ki tudja?…</p>
<p>Tuskó elrikkantotta magát:</p>
<p>– Én száz sou-t is adok érte, osztán nem is kell tovább
cipekedned, nem nagyszerű?</p>
<p>Az asszony, egy kis gondolkodás után, fölcsapott:</p>
<p>– Jó’ van.</p>
<p>És a két prédavadász kijött a partra.</p>
<p>Labouise megfogta az állat kötőfékjét. Maillochon meglepődve
kérdezte:</p>
<p>– Mi a fenét akarsz evvel a döggel?</p>
<p>Tuskó koma ezúttal a másik szemét is kinyitotta. Így jelezte,
hogy nagyszerű vicc készül. Egész vörös pofája vigyorgott a
jókedvtől. Gargarizáló hangon mondta:</p>
<p>– Bízd csak rám, húgocskám, most jön a java!</p>
<p>Odaadta a száz sou-t az asszonynak, aki leült az árokszélre,
hogy lássa, mi lesz?</p>
<p>Ekkor Labouise, kicsattanó jókedvvel, előszedte a puskát.
Odanyujtotta Sulyok pajtásnak:</p>
<p>– Mindenki lő. Húgocskám, most az egyszer nagy vadra megyünk; –
de ne eriggy hozzá olyan közel, a mindenségedet, még elsőre el
találod trafálni. Hadd tartson egy kicsit a mulatság!</p>
<p>És vagy negyven lépésre állította fel társát az áldozattól. A
szamár, szabadon érezve magát, megpróbált harapni egyet a part
magas füvéből, de olyan kimerült volt, hogy az inai belereszkettek,
mintha el akarna esni.</p>
<p>Sulyok lassan célba vette.</p>
<p>– A füle közé sózok egyet, – mondta, – nézd csak, Tuskó koma!
<span class="pagenum"><a name="Page_144" id=
"Page_144">-144-</a></span></p>
<p>És elsütötte a fegyvert.</p>
<p>Az apró ólomsörét átlyuggatta a szamár hosszú füleit. Az állat
hevesen rázogatni kezdte őket, előbb az egyiket, aztán a másikat,
aztán mind a kettőt egyszerre, hogy megszabaduljon a kényelmetlen
csípéstől.</p>
<p>A két ember a hasát fogta, nevettében görnyedeztek; dobogtak a
lábukkal. A felháborodott asszony azonban előugrott, nem akarta
tűrni, hogy a szamarát tovább kínozzák, inkább visszakínálta a száz
sou-t, dühtől fulladozó, sipító hangon.</p>
<p>Labouise megfenyegette, hogy verést is kaphat és úgy tett,
mintha máris készülne nekigyürkőzni. Fizetett a szamárért, vagy
nem? Hát akkor csönd! Különben a néni is kaphat a szoknyája alá egy
pár sörétet, akkor majd meglátja, hogy meg se érzi az ember!</p>
<p>Az asszony elvonult, a csendőrökkel fenyegetőzve. Még sokáig
hallották, amint vadul szidta őket – annál vadabbul, minél
messzebbről hallották.</p>
<p>Sulyok pajtás odanyujtotta a puskát cimborájának:</p>
<p>– Na most te, Tuskó koma!</p>
<p>Labouise célzott és tüzelt. A szamár most a combjába kapta a
töltést, de a sörét olyan apró volt és olyan messziről jött, hogy
az állat nyilván azt hitte: a bögölyök csípik. Ennélfogva erélyesen
csapkodni kezdte jobbra-balra a farkát, hogy megvédje a lábait és a
hátát.</p>
<p>Labouise leült, hogy kedvére kinevethesse magát, Maillochon
pedig újra töltött, nagy jókedvvel, szinte beleprüszkölve a puska
csövébe.</p>
<p>Pár lépéssel közelebb ment a szamárhoz és, – ugyanoda célozva,
ahová az előbb a cimborája, <span class="pagenum"><a name=
"Page_145" id="Page_145">-145-</a></span> – újra elsütötte a
fegyvert. Az állat ezúttal megtorpant, valami rugásfélét is
próbált, forgatta feléjük a fejét. Végre egy kevés vér is
kicsordult. A sörét mélyre hatolhatott, éles fájdalmat okozva, mert
a szamár futni kezdett a parton, lassú galoppal, sántán
döcögve.</p>
<p>A két ember utánavetette magát, Maillochon nagy ugrásokkal,
Labouise meg szaporázva a lépéseit, az apró emberek kifulladó
loholásával.</p>
<p>A szamár azonban, ereje fogytán, megállott és rémültté fagyott
szemmel nézte közeledő gyilkosait. Majd, hirtelen, felnyujtotta a
nyakát és elbődült.</p>
<p>Labouise lihegve kapta el a puskát. Ezúttal egészen közel
hatolt, nem volt kedve újra kezdeni a nyargalást.</p>
<p>Mikor a szamár abbahagyta a panaszos hangot, mint valami
segélykiáltást, a tehetetlenség utolsó feljajdulását, – Tuskó,
akinek új ötlete támadt, felkiáltott:</p>
<p>– Hé, Sulyok pajtás, húgocskám, gyerünk csak, egy kis orvosságot
adunk be a komának!</p>
<p>És amíg a másik ember erőszakkal szétfeszítette az állat
összezárt állkapcsait, Tuskó benyomta a puska végét a szegény pára
torkába, mintha gyógyszert akarna belétessékelni; – aztán így
szólt:</p>
<p>– Vigyázat, húgocskám, gyün az a kis jóféle hashajtó!</p>
<p>Azzal megnyomta a ravaszt. A szamár három lépést hátrált,
lezökkent a hátulsó felére, megpróbált felkapaszkodni, végre oldalt
dőlt és a szemei lecsukódtak. Az egész vedlett, öreg test
vonaglott; a lábaival úgy kaszált, mintha futni akarna. Fogai közül
ömlött a vér. Nemsokára nem mozdult többé. Kiszenvedett.
<span class="pagenum"><a name="Page_146" id=
"Page_146">-146-</a></span></p>
<p>A két ember nem nevetett: nagyon hamar vége volt a históriának,
meg voltak rövidítve.</p>
<p>Maillochon megkérdezte:</p>
<p>– Aztán most mi legyék?</p>
<p>Labouise felelt:</p>
<p>– Ne félj, hugocskám, csak vigyük a csónakba, az éccaka még lesz
vele egy kis nemulass!</p>
<p>Visszamentek a dereglyébe. Az állat hulláját a fenékbe
rejtették, betakarták friss fűvel, – azzal a két csavargó
végigterült a fű-rétegen és újra elaludt.</p>
<p>Dél tájban Labouise a szúrágta, sáros csónak valami titkos
rekeszéből elővett egy liter bort, kenyeret, vajat, meg
nyershagymát és falatozni kezdtek.</p>
<p>Mikor az étkezésnek vége volt, újra lehevertek a döglött szamár
fölé és újra kezdték az alvást. Alkonyatkor Labouise felébredt és
megvárva társát, – akinek az orra úgy harsogott, mint holmi orgona
– kiadta az ordrét:</p>
<p>– Húgocskám, gyerünk! előre!</p>
<p>És Maillochon nekilátott az evezésnek. Szép lassan jöttek
visszafelé a Szajnán, idejük volt bőven. Végigsiklottak a
vízililiommal virító partok mentén, az illatos galagonyák mellett,
amelyek a vízre bókoltak fehér virágcsomóikkal; a lomha dereglye
átillant a lapos lótuszlevelek fölött, félrehajtva a sápadt,
gömbölyű, csörgő-formájún széthasadt virágokat, amelyek mögötte
újra fölegyenesedtek.</p>
<p>Mikor a <i>Sarkantyú</i> kerítés falánál jártak, amely
elválasztja a saint-germain-i erdőt Maisons-Laffitte parkjától,
Labouise megállította a barátját, hogy elmondja neki a tervét,
amelyet Maillochon csöndes és hosszantartó röhögéssel fogadott.</p>
<p>Bedobálták a vízbe a füvet, amely a dögtetemet <span class=
"pagenum"><a name="Page_147" id="Page_147">-147-</a></span> fedte,
majd négy lábánál fogva a partra emelték az állatot és elrejtették,
egy kicsit odább, a bozótosban.</p>
<p>Aztán visszaszálltak bárkájukba és Maisons-Laffitte alá
hajókáztak.</p>
<p>Koromsötét éjszaka volt, mikor beköszöntöttek Jules apóhoz, aki
vendéglős és borkereskedő volt egyszemélyben. Amint észrevette a
két cimborát, odament hozzájuk, kezelt velük, leült az asztalukhoz
és megkezdődött a diskurálás mindenféléről.</p>
<p>Tizenegy óra tájban, mikor az utolsó vendég is elment, Jules apó
odavágott a szemével Labouise felé:</p>
<p>– Na, oszt’ van-e valami?</p>
<p>Labouise rándított egyet a fején, úgy mondta:</p>
<p>– Ahogy vesszük, van is, meg nincs is.</p>
<p>A vendéglős tovább firtatta a dolgot:</p>
<p>– Tán csak afféle apró holmi? Szürke jószágocska?</p>
<p>Ekkor Tuskó koma, beleeresztve a kezét gyapjúinge mélyeibe,
fülénél fogva előhúzta az egyik nyulat.</p>
<p>– Három frank párja…</p>
<p>Hosszú alkudozás kezdődött. Végre megállapodtak
kettőhatvanötben. A két nyúl gazdát cserélt.</p>
<p>Mikor a két zsivány felkelt, Jules apó, aki szemmel tartotta
őket, újra megszólalt:</p>
<p>– Más is van a ti bögyötökben, csak nem akarjátok
megmondani!</p>
<p>Labouise visszavágott:</p>
<p>– Mér’ ne vóna? – csak semmi közöd hozzá, kis ember vagy te
ahhoz!</p>
<p>A korcsmáros feltüzelve sürgetőzött:</p>
<p>– Szóval nagyobb darab, mi? Szóljatok, hátha megegyeznénk?
<span class="pagenum"><a name="Page_148" id=
"Page_148">-148-</a></span></p>
<p>Labouise, aki a zavartat játszotta, úgy tett, mintha a szemével
kérne tanácsot Maillochontól, aztán vontatottan felelte:</p>
<p>– Hát így vót. Lesen vótunk a Sarkantyúnál, mikor eccer csak
valami mozog a bokorba, mingyár balra, a fal véginél. Sulyok
odadurrant egyet, trafált. De megléptünk, vadőr-szagot éreztünk.
Nem t’om megmondani, hogy mit lűttünk, mer’ ha eccer nem tudom, hát
nem tudom. De hogy nagy test vót, az biztos. Mit mondjak, mi vót?
Ha akármit szólnék, becsapnálak, pedig tudod jól, húgocskám, hogy
ha veled beszélek, ami a szívemen, az a számon.</p>
<p>A korcsmáros belereszketett, ahogy kérdezte:</p>
<p>– Tán csak nem őzbak, te!</p>
<p>Labouise újrakezdte:</p>
<p>– Lehet is, meg nem is… Aszontad, hogy őzbak?… Mér ne?… Vót
akkora, mondjuk, mint egy szarvastehén… Vagyis hogy a világér se
aszondom, hogy szarvastehén vót, mert hát hiszen nem tudom,… de mér
ne vóna az?…</p>
<p>A kocsmásgazda tovább firtatta:</p>
<p>– Hát ha éppen hímszarvas?</p>
<p>Labouise arrább lendítette a kezét:</p>
<p>– Azt má’ nem! Hímszarvasnak nem vót hímszarvas, az az egy
biztos, az nem vót! Azt látni kellett vóna, kilátszott vóna a
bokorból. Nem, szarvasbika semmiesetre se vót.</p>
<p>– Mér nem hoztátok el? – kérdezte a korcsmáros.</p>
<p>– Mér? húgocskám, hát azér, mer ezután má’ így lesz, helyibe
kell jönni az árunak. Vevő mindig akad. Egyszerű az egész: az ember
arra megy, csak úgy véletlenül megtalálja az árut, fogja, viszi.
Nem reszkíroz semmit a legénység. Tiszta sor.</p>
<p>A lacikonyhás gazda azért még gyanakodott: <span class=
"pagenum"><a name="Page_149" id="Page_149">-149-</a></span></p>
<p>– Osztán, ha má’ nem is vóna ott?</p>
<p>Labouise újra felemelte a kezét:</p>
<p>– Hogy ott van, arrúl az egyrül biztos lehetsz, fogadok! Balra,
az első bokorba. Hogy miféle dög, azt nem tudom. Csak éppen azt,
hogy nem szarvasbika, azt az egyet igen. A többi a te dógod, nézd
meg. Húsz frank, ha helyibe jössz… gilt?</p>
<p>A másik még habozott:</p>
<p>– Nem hozhatnád mégis el?</p>
<p>Most Maillochon vette át a szót:</p>
<p>– Elég vót a tréfábul. Ha őzbak, ötven frank, oszt idehozzuk, ha
szarvastehén, hatvan. Egy vassal se kevesebb!</p>
<p>A korcsmáros döntött:</p>
<p>– Szóval húszér’ érte megyek. Rendben van. És paroláztak.</p>
<p>A lacikonyhás aztán kivett a fiókból négy kövér ötfrankost, amit
a cimborák zsebrevágtak.</p>
<p>Labouise felkelt, kiürítette a poharát és indult kifelé. Mikor
már-már kilépett a sötétbe, még egyszer visszafordult, hogy
hangsúlyozza:</p>
<p>– Mondom, nem szarvasbika, az egyszer biztos. De mindegy… hogy
ott van, az szent! Ha semmit se találnál, visszaadom a pénzt!</p>
<p>Azzal eltűnt az éjszakában.</p>
<p>Maillochon, aki a nyomában lépkedett, nagyokat döfött a pajtás
hátába, – nagyon oda volt a jókedvtől. <span class=
"pagenum"><a name="Page_150" id="Page_150">-150-</a></span></p>
<div class="chapter">
<h2>Idill.</h2>
</div>
<p>A vonat éppen elhagyta Gênes-t, – Marseille felé igyekezőben, –
mindenütt a sziklás part hosszú hajlatai mentén, – mint egy
vaskígyó kúszott a tenger és a hegyek közt, felkapaszkodva a sárga
parti lejtőkre, melyeket az apró hullámok ezüst hálóval
szegélyeztek, majd hirtelen eltűnt az alagutak fekete torkában,
mint az odujába surranó állat.</p>
<p>A vonat utolsó kocsijában egy nagy darab nő, meg egy fiatal
ember ült, szemben egymással, szótlanul, olykor egy-egy pillantást
vetve egymásra. A nő lehetett úgy huszonötéves és az ajtónál ülve,
a vidéket nézegette. Erős, piemonti parasztasszony volt, fekete
szemű, dagadozó keblű, húsos ábrázatú. A butyrait beraktározta a
fapad alá, a térdén kosarat tartott.</p>
<p>A férfi húsz év körül volt, sovány, barnára égett képű, mint
azok az emberek, akik a nap tüzében túrják a földet. Mellette, egy
kendőbe bugyolálva, ott volt az egész vagyona: egy pár cipő, egy
ing, egy alsónadrág, egy zubbony. Neki is volt holmija a pad alatt
is: az ásója, meg a kapája, egy kötéllel összekötve. Munkát
keresett valahol Franciaországban.</p>
<p>Az emelkedő nap tűz-esőt árasztott a partra; május vége felé
járt s gyönyörűséges illatok szállongtak, <span class=
"pagenum"><a name="Page_151" id="Page_151">-151-</a></span>
betódulva a leeresztett ablakú fülkékbe. A virágbaborult narancs-
és citromfák a csöndes légbe lehelték cukros parfőmjüket, amely
olyan édes, erős, bódító tud lenni, – és ez az illat
egybekeveredett a rózsák sóhajával, mert mindenfelé rózsa nőtt itt,
akárcsak máshol a fű, – az út mentén, a gazdag kertekben, a kunyhók
ajtaja mellett, kint a földeken is, mindenütt.</p>
<p>A rózsák mennyire itthon érzik magukat ezeken a partokon!
Megtöltik a vidéket bódító és könnyű zamatukkal, szinte csemegévé
teszik a levegőt, fűszeresebbé a bornál és éppen olyan
részegítővé.</p>
<p>A vonat lassan haladt, mintha készakarva időzött volna el ebben
a kertben, ebben az elpuhító környezetben. Minden pillanatban
megállt, minden kis állomásnál, fehér házak kis csoportjai előtt,
aztán újra kezdte csöndes bandukolását, előbb azonban hosszasan
fütyült. Senki se szállt be. Mintha az egész világ elbóbiskolt
volna s nem tudta volna rászánni magát semmiféle helyváltoztatásra
ezen a meleg tavaszi reggelen.</p>
<p>A nagydarab nő olykor-olykor lecsukta a szemét, majd riadtan
nyitotta ki újra, ha a kosár arrább csúszott a térdén, már-már a
leesés határán. Az asszony gyors mozdulattal kapta vissza, pár
percig kibámult, aztán újra elálmosodott. A homlokán
izzadságcsöppek gyöngyöztek s pihegve lélekzett, mintha valami
lidérc nyomná.</p>
<p>A fiatalember lehajtotta a fejét s mély, paraszti álomba
merült.</p>
<p>Hirtelen, amint éppen elhagyták az egyik kis állomást, a
parasztasszony, – úgy látszik, – végkép felébredt, mert kinyitotta
a kosarát, amelyből egy darab kenyeret, kemény tojást, kis boros
<span class="pagenum"><a name="Page_152" id=
"Page_152">-152-</a></span> flaskót és szilvát vett elő, – szép
vörös szilvát, – azzal nekilátott az evésnek.</p>
<p>Kisvártatva a férfi is felriadt és nézni kezdte a nőt, megnézett
külön minden falatot, amely az asszony térdeitől megtette az utat
az asszony szájáig. Karbafont kézzel ült a legény, a szemei csak
bámultak rendületlenül, az arca be volt esve, a szája össze volt
szorítva.</p>
<p>Az asszony úgy falatozott, ahogy a kövér, jóétvágyú nők szoktak,
minden pillanatban kortyintva a borból, hogy a tojások jobban
csússzanak, – aztán egy-egy kis pihenőt tartott, ki-kifújta
magát.</p>
<p>Sorra eltüntetett mindent: kenyeret, tojást, szilvát, bort.
Mikor az asszony elkészült az evéssel, a fiú újra lecsukta a
szemét. Ekkor a nő, kissé kényelmetlenül érezve magát, fölgombolta
a pruszlikját. A férfi hirtelen újra kezdte a bámészkodást.</p>
<p>Az asszony nem sokat törődött vele. Tovább nyitogatta a gombokat
s kebleinek erős nyomása széttolta a szövetet, úgyhogy a hasadékon
át, a két rész közt feltűnt valamicske az ing fehér vásznából, meg
a nő bőréből.</p>
<p>A parasztasszony, mikor már megkönnyebbültebb volt az érzése,
megszólalt, olasz nyelven:</p>
<p>– Olyan hőség van, az ember alig tud lélekzetet venni.</p>
<p>A fiatalember ugyanazon a nyelven válaszolt, ugyanazzal a
kiejtéssel:</p>
<p>– Éppen utazásra való idő.</p>
<p>– Maga piemonti? – kérdezte a nő.</p>
<p>– Astibeli vagyok.</p>
<p>– Én meg casale-i.</p>
<p>Hiszen akkor szomszédok! Beszélgetni kezdtek.</p>
<p>Azokat a hosszú, banális dolgokat mondogatták el, amiket a föld
népe szüntelenül ismételni <span class="pagenum"><a name="Page_153"
id="Page_153">-153-</a></span> szokott s amik megfelelnek lomha és
látkör nélkül való szellemüknek. Beszéltek a vidékükről. Voltak
közös ismerőseik. Neveket soroltak fel s meghittségük növekedett
minden új személlyel, akiről mind a ketten tudtak. A szavak gyorsan
peregtek ajkaikról, zengő olasz végződésükkel és muzsikájukkal.
Aztán egymás állapotát kérdezték ki.</p>
<p>A nőnek férje volt; három gyerekét a nővére gondjaira hagyta,
mert ő maga dajkaságba megy egy nagyon jó francia helyre,
Marseille-be.</p>
<p>A férfi munkát keresett. Azt hallotta, hogy odaát kapni bőven,
mert sok az építkezés.</p>
<p>Aztán elhallgattak.</p>
<p>A hőség rettenetes lett, szinte zuhogott a vasúti kocsik
tetejére. A vonat mögött porfelhő szállt fel, behatolt a kocsikba;
és a narancs- meg rózsaillat még erősebbre vált, szinte
megsűrűsödött, lomhán megdagadt.</p>
<p>A két utitárs újra elaludt.</p>
<p>Majdnem egyszerre nyitották föl ismét a szemüket. A nap a tenger
felé hanyatlott már, a nagy kék lepedőt fényzáporral világítva ki.
A levegő hűvösebb lett, könnyebbnek tetszett.</p>
<p>A dada lihegett, a pruszlikja nyitva, arca lágyra ernyedten,
tekintete bágyadt fényű. Elgyötört hangon mondta:</p>
<p>– Tegnap óta nem szoptattam; most aztán olyan kába vagyok bele,
hogy szinte az ájulás környékez.</p>
<p>A legény nem felelt, nem tudván mit mondani.</p>
<p>A menyecske újra kezdte:</p>
<p>– Ha valakinek ennyi teje van, naponta háromszor is szoptatni
kell, különben nehezére esik az embernek. Mintha csak valami súly
húzná lefele <span class="pagenum"><a name="Page_154" id=
"Page_154">-154-</a></span> a szívemet; lélekzeni se tudok tőle
rendesen, még a csontjaimat is megtöri. Rossz egy dolog, ha
valakinek ennyi a teje.</p>
<p>A férfi is megszólalt:</p>
<p>– Hát persze, rossz lehet. Megkínozhatja az embert.</p>
<p>Az asszony csakugyan nagyon betegnek látszott, megviseltnek és
ellankadónak. Suttogva mondta:</p>
<p>– Ha csak megnyomja is az ember, úgy jön belőle a tej, mint a
forrás vize. Érdekes még látni is. Nem is hinné az ember.
Casale-ban minden szomszéd átjött megnézni.</p>
<p>– Csakugyan? – mondta a férfi.</p>
<p>– De még mennyire. Szívesen megmutatnám magának is, de nem érnék
vele semmit. Evvel úgyse jönne ki annyi tej, amennyi elég
volna.</p>
<p>És az asszony elhallgatott.</p>
<p>A vonat megint megállóhoz érkezett. Az egyik korlát mögött síró
kisgyermeket tartott a karján egy álldogáló asszony. Sovány,
rongyos teremtés volt.</p>
<p>A dajka ránézett. Részvevő hangon mondta:</p>
<p>– Milyen könnyen segíthetnék a baján. És a kicsike is segíthetne
az én bajomon. Lássa, nem vagyok gazdag, hiszen otthagytam a
házunkat, a familiánkat, az én drága apróságomat is, hogy helybe
álljak; de szívesen adnék mégis öt frankot, ha ez a gyerek itt
lehetne és tíz percig szoptathatnám. Ő is elcsendesedne, én is
rendbejönnék. Egészen újjászületnék, azt hiszem.</p>
<p>Megint elhallgatott. Aztán a kezét többször végigsimította a
homlokán, amelyről folyt az izzadság. Felnyögött.</p>
<p>– Nem bírom tovább. Ebbe bele kell halni! <span class=
"pagenum"><a name="Page_155" id="Page_155">-155-</a></span></p>
<p>És egy öntudatlan mozdulattal teljesen kigombolta a ruháját.</p>
<p>Előtűnt a jobb keble, hatalmasan dagadva, rajta a barna bimbó.
És a szegény asszony nyöszörgött:</p>
<p>– Jaj, istenem, jaj, istenem, mi lesz velem?</p>
<p>A vonat ismét elindult, folytatva útját a virágok között,
amelyek a langyos alkonyatok átható illatát lélekzették ki. Olykor
egy halászhajó tűnt fel, mintegy álomba merülten a kék tengeren,
mozdulatlan fehér vitorlájával, amely úgy tükröződött a vízben,
mintha ott egy másik bárka volna, fejjel lefelé fordítva.</p>
<p>A fiatalember zavartan dadogott:</p>
<p>– De… asszonyom… hátha én… könnyíthetnék a baján…</p>
<p>A nő töredezve felelte:</p>
<p>– Ó, ha olyan kedves volna. Nagyon nagy jót tenne vele. Nem
bírom tovább, nem bírom…</p>
<p>A férfi letérdelt az asszony előtt; és a nő, feléje hajolva,
dajka-mozdulattal vitte a legény szájához keble sötétszínű dudorát.
A nő érintésétől, mikor emlőjét két kézre fogva nyujtotta oda, egy
csöpp tej jelent meg a bimbón. A férfi mohón itta föl, úgy ragadva
ajkai közé a súlyos emlőt, mint valami gyümölcsöt. És szívni
kezdte, falánkan és ritmikusan.</p>
<p>Két karját átfonta a nő derekán, hogy ezzel a szorítással
közelebb hozza magához; s lassú kortyokban dőzsölt, a torok olyan
mozgásával, amely a kisdedekre emlékeztetett.</p>
<p>A menyecske hirtelen megszólalt:</p>
<p>– Ebből elég volt, most hadd jöjjön a másik.</p>
<p>És a férfi engedelmesen tért át a másik kebelre.</p>
<p>Az asszony két kezét rátette a fiatalember <span class=
"pagenum"><a name="Page_156" id="Page_156">-156-</a></span> vállára
és most erőteljesen, boldogan szedte a levegőt, élvezve a
virágpárák zamatát, mely elkeveredett a mozgó vonatban szétcsapódó
légáramlattal.</p>
<p>– Milyen jó szag van errefelé, – mondta.</p>
<p>A férfi nem válaszolt, – még mindig ezt a húsból fakadó forrást
itta, lecsukva a szemeit, mintha úgy jobban érezné a jóízt.</p>
<p>A nő azonban szelíden eltolta magától:</p>
<p>– Most már elég lesz. Már jól érzem magam. Valósággal a lélek
tért vissza a testembe.</p>
<p>A fiatalember felkelt, kezefejével törölve meg a száját.</p>
<p>Az asszony, miközben visszarejtette ruhájába a két élő kulacsot,
mely megduzzasztotta a mellkasát, – hálálkodott:</p>
<p>– Nagyon nagy szolgálatot tett nekem. Igen szépen köszönöm,
uram…</p>
<p>És a férfi nemkevésbé hálásan felelte:</p>
<p>– Én köszönöm magának, asszonyom… éppen két napja, hogy egy
falatot se ettem!… <span class="pagenum"><a name="Page_157" id=
"Page_157">-157-</a></span></p>
<div class="chapter">
<h2>A zsineg.</h2>
</div>
<p>Goderville környékén a parasztok és parasztasszonyok valamennyi
úton a község felé igyekeztek; tudniillik hetivásár volt
Goderville-ben. A férfiak csöndesen mendegéltek, egész testük
előrehajlításával mozdítva arrább elgörbült lábaikat, melyeket a
sok kemény munka vett ki a formájukból: az eke szarvára való
ránehézkedés, amitől a bal váll is feljebb szokik, meg az ember
dereka is elferdül, – aztán az a sok kaszálás, aratáskor, amikor
szét kell vetni a térdeket, hogy biztosabb legyen a megállás, – meg
minden egyéb lassú és nehéz bajlódása a paraszti életnek. Kék
zubbonyuk, kikeményítve, szinte kisuvikszolva, a nyak táján meg a
csuklókon kis fehércérna-díszítésekkel, úgy buggyosodott szét a
csontos csípők táján, mint holmi elröpülésre kész léggömb, amelyből
egy emberi fej, két kar és két láb nyúlik ki.</p>
<p>Némelyek egy-egy tehenet vagy borjút rángattak maguk után,
kötélen. A feleségük hátulról ösztökélte az állatot, levelestül
letört faággal csapkodva a jószág farát. Az asszonyok nagy
kosarakat vittek a karjukra fűzve, a kosarakból itt egy csirke-fej,
ott egy kacsa-csőr kandikált ki. A nők rövidebb és szaporább
lépésekkel jártak férjeiknél, a derekuk száraz és egyenes volt,
<span class="pagenum"><a name="Page_158" id=
"Page_158">-158-</a></span> feszesen becsavarva egy-egy kendőbe,
amelyet lapos mellükön tű erősített össze, a hajuk körül fehér
vászondarab volt szoritva, fölül lenyomtatva a főkötővel.</p>
<p>Odább szekér zörgött, – ugráló kis ló húzta, – elül két férfi
ült egymás mellett, a szekér belsejében egy asszony. Furcsán
zötykölődtek s a nő a szekér oldalába kapaszkodott, hogy enyhítse a
vad rázódást.</p>
<p>Goderville főterén nagy sereglés folyt, emberek és állatok
össze-vissza keveredése. Az ökrök szarva, a gazdag parasztok
hosszúszőrű magas kalapjai, meg az asszonyok fejdíszei kiemelkedtek
a tömeg színe fölé. A kiabáló, éles, rikácsoló hangok állandó, vad
zajjá folytak össze, amelyet olykor elnyomott egy-egy vidéki,
hatalmas mellkas jókedvű kirobbanása, vagy egy-egy házfalhoz kötött
tehén elnyujtott bőgése.</p>
<p>És ennek mind istálló-szaga volt, tej- és trágya-, széna- meg
izzadság-szaga, azzal a savanyú, kegyetlen, félemberi és félállati
zamattal, ami oly jellegzetes a szántóföld gyermekeire.</p>
<p>Hauchecorne uram, aki Bréauté-ből jött, éppen megérkezett
Goderville-be és a vásártér felé igyekezett, mikor a földön
észrevett egy kis madzagvéget. Hauchecorne uram igazi normand gazda
volt, tehát úgy gondolta, hogy mindent érdemes fölvenni, aminek
hasznát veheti az ember. Lehajolt tehát, noha kínnal, mert a
köszvény bántotta. Fölszedte a földről a kis zsineg-maradékot és
szépen, gondosan össze akarta tekergetni, mikor észrevette
Malandain uramat, a nyergest, aki portája küszöbén állt és őt
nézte. Annak idején volt egymással egy kis összeakaszkodásuk valami
kötőfék miatt, azóta nem is voltak jóban, mind a ketten haragtartó
emberek lévén. Hauchecorne <span class="pagenum"><a name="Page_159"
id="Page_159">-159-</a></span> uram szégyenfélét érzett, hogy az
ellensége most így rajtakapta, amint a sárban egy ilyen semmi
madzag után nyúlkál. Hirtelen elrejtette a zsákmányát a zubbonya
alá, aztán a nadrágzsebbe; majd úgy tett, mintha még keresgélne a
földön valamit, amit sehogyse talál meg; azzal elindult a piac
felé, előre hajtott fejjel, kétrét görnyedve a fájdalomtól.</p>
<p>Azonnal el is tűnt a kiabáló, lassú tömegben, amelyet a végtelen
alkudozások izgalma járt át. A parasztok tapogatták a teheneket,
elmentek, visszajöttek, ötölve-hatolva, örökös félelemben, hogy
rászedik őket, – nem mertek dönteni, egyre az eladó szemét
fürkészve: mikor leplezhetnék le az emberük ravaszságát vagy a
jószág hibáját.</p>
<p>Az asszonyok, miután lerakták a lábaik elé nagy kosaraikat,
előhúzták belőlük a szárnyasokat, amelyek azután ott hevertek
előttük a földön, összekötött lábakkal, rémült szemmel, vörös
taréjjal. A vevők megmondták, mennyit fizetnek, – az asszonyok
meghallgatták, ragaszkodtak a saját áraikhoz, foghegyről beszélve,
szenvtelen arccal, majd hirtelen, elszánva magukat a kínált kisebb
összegre, utánakiáltottak a lassan odábbállónak:</p>
<p>– Jó’ van na, Anthime gazda. Odaadom annyiér!</p>
<p>Aztán, lassan-lassan, elnéptelenült a tér s mikorra megszólalt a
déli harangszó, azok, akik nagyon messzi laktak, szétszóródtak a
kocsmákban.</p>
<p>Jourdain-nél a nagy szoba tele volt falatozókkal, ahogy a tágas
udvar is megtelt mindenféle járművel, talyigákkal, kiskocsikkal,
oldalas szekerekkel, homokfutókkal, a leglehetetlenebb bricskákkal,
amik sárgák voltak az agyagos sártól, <span class=
"pagenum"><a name="Page_160" id="Page_160">-160-</a></span> meg
vedlettek, toldottak-foldottak voltak, úgy emelve dupla rúdjaikat
az égnek, mint két kart, vagy orral előre bukva, farukkal a
levegőben.</p>
<p>Mingyárt az asztalnál ülők közvetlen szomszédságában, a roppant
kemence, tele vígan lobogó lánggal, melegítette a jobboldalon
húzódó sor hátát. Három nyárs forgott, a ráhúzott csirkékkel,
galambokkal és ürücombokkal; s kellemes szagok szálltak, a sült
húsé, meg az aranyosra pirult bőrön végigcsorduló leveké, amitől
szerte jókedv gyúlt és megeredt a szájakban a nyál.</p>
<p>Az egész szántó-vető arisztokrácia itt ebédelt, Jourdain
uramnál, aki kocsmásgazda és lókupec volt egyszemélyben, ravasz
paraszt, aki sok tallért rakott már élire.</p>
<p>A tálak egymást érték, sorra ürültek, mint a sárga almabor
kupái. Mindenki a maga üzletét mesélte, mit adott, mit vett. A
termést is meghányták-vetették. Az idő jó vóna a zöldfélékre, de a
gabonára egy kicsit nedves.</p>
<p>Hirtelen dobszó perdült meg, az udvaron, a ház előtt. Rögtön,
mindenki felugrott, egy-két közönyös alakot kivéve, – odafordultak
az ajtóba, az ablakokhoz, még le sem nyelve a falatot,
asztalkendővel a kezükben.</p>
<p>A kisbíró, mikor elkészült a dobolással, szaggatott, éneklésbe
felcsapó hangon kezdte rá:</p>
<p>– Adatik tudtára Goderville lakosainak és egyátaljába
mindenkinek, aki megjelent a vásáron, hogy ma reggel, a
beuzeville-i úton, kilenc és tíz óra közt, elveszett egy fekete
bőrtárca, amibe ötszáz frank vót, meg üzleti írások. A becsületes
megtaláló vigye a tárcát haladéktalanul az előljáróságra, vagy
pedig Fortuné Houlbrèque manneville-i lakoshoz, akitől húsz frank
jutalmat kap. <span class="pagenum"><a name="Page_161" id=
"Page_161">-161-</a></span></p>
<p>A kisbíró azzal elment. A dob süket pergését és az ember
elhalkult szavát még egyszer hallani lehetett a távolból.</p>
<p>Megindult a beszélgetés az esetről, latolgatták az
eshetőségeket, megkapja-e vagy sem Houlbrèque gazda a tárcáját?</p>
<p>Az étkezés is bevégződött.</p>
<p>Éppen elkészültek a feketével, mikor a csendőrőrs vezetője
jelent meg a küszöbön.</p>
<p>– Hauchecorne gazda, bréauté-i lakos, itt tartózkodik? –
kérdezte.</p>
<p>Hauchecorne, aki a túlsó asztalvégen ült, felelt:</p>
<p>– Itt vagyok!</p>
<p>Az örsvezető tovább beszélt:</p>
<p>– Hauchecorne gazda lesz olyan szíves és követni fog az
előljáróságra. A maire szeretne egy szót szólni magával!</p>
<p>A paraszt meglepődve, nyugtalanul hajtotta fel a pálinkáját,
felkelt s még görnyedtebben, mint reggel, – mert az első lépések
estek leginkább a nehezére minden pihenő után, – elindult, egyre
ismételgetve:</p>
<p>– Itt vagyok, itt vagyok!</p>
<p>És ment az örsvezető után.</p>
<p>A maire már várta, karosszékében ülve. Egyébként a helység
jegyzője volt, nagy darab, nehézkes ember, aki szerette a cikornyás
beszédet.</p>
<p>– Hauchecorne gazda, – kezdte a maire, – magát ma reggel látták,
mikor a beuzeville-i országúton felszedte azon pénztárcát, amit
Houlbrèque gazda, manneville-i lakos, elveszített volt.</p>
<p>A paraszt zavartan meredt rá a maire-re, – megfélemlítette már a
puszta gyanú is, amelyről sejtelme sem volt, miért nehezedik rá.
<span class="pagenum"><a name="Page_162" id=
"Page_162">-162-</a></span></p>
<p>– Má’ hogy én felszedtem vóna aztat a pénztárcát?</p>
<p>– Úgy ám, személyesen!</p>
<p>– Becsületistenemre azt se tudom, vót-e a világon olyan
tárca.</p>
<p>– De ha látták magát!</p>
<p>– Láttak? Má’ ki láthatott vóna?</p>
<p>– Hát Malandain uram, a nyerges!</p>
<p>Az öregnek most minden eszébe jutott, megértette a helyzetet és
elvörösödött dühében:</p>
<p>– Az a büdös dög látott? Há’ mit látott? Azt látta, hogy
felszedtem ezt a koszos madzagot, la, – tessék, maire uram!</p>
<p>Azzal mélyen belekotort a zsebébe és előhalászta a kis
zsinegvéget.</p>
<p>A maire azonban hitetlenkedve csóválta a fejét.</p>
<p>– Csak nem akarja elhitetni velem, Hauchecorne gazda, hogy
Malandain uram, aki pedig szavahihető személyiség, ezt a zsineget
pénztárcának nézte?</p>
<p>A paraszt dühösen emelte fel a kezét, félre köpött egyet, hogy
nagyobb nyomatékot adjon a becsületének, úgy ismételgette:</p>
<p>– De ha eccer ez az isteni szent igazság, maire uram!
Testi-lelki üdvösségemre mondom, hogy így vót.</p>
<p>A maire újra kezdte:</p>
<p>– Miután pedig felvette az illető tárgyat, azután még sokáig
keresgélt a sárban, – hogy vajjon nem gurult-e ki a tárcából
egynémely pénzdarab?…</p>
<p>Szegény gazduram, fulladozott a méltatlankodástól és a
félelemtől.</p>
<p>– Hogy lehet ilyesmit csak ki is tanálni!… ilyen hazudságokkal
sárba silányítani a becsületes embert… De még ilyet! <span class=
"pagenum"><a name="Page_163" id="Page_163">-163-</a></span></p>
<p>Hiába protestált, nem hittek neki.</p>
<p>Szembesítették Malandain urammal, aki megismételte és
fentartotta állítását. Vagy egy órahosszat gyalázkodott egymásra a
két ember. Akkor, saját kérelmére, megmotozták Hauchecorne-t. Nem
találtak nála semmit.</p>
<p>Végül is a maire, maga is nagy zavarban, hazaengedte, tudtára
adván, hogy értesíteni fogja az ügyészséget és majd az fog
intézkedni.</p>
<p>A dolognak híre ment. Mikor az előljáróságról előkerült, egész
tömeg vette körül az öreget, kikérdezték, komoly meg gúnyolódó
kíváncsisággal, amelybe azonban nem vegyült semmi méltatlankodás. Ő
pedig újra előadta a zsineg történetét. Egy szót se hitt el belőle
senki. Nevettek.</p>
<p>Az öreget aztán lépten-nyomon megállították vagy ő állította meg
az ismerőseit s vég nélkül újra kezdődött a történet és a vén
paraszt tiltakozása: kiforgatta a zsebeit, úgy mutatta, hogy nincs
nála semmi.</p>
<p>Erre azt mondták:</p>
<p>– Vén kujon, beszélhetsz!</p>
<p>Ő pedig mérgelődött, vad és lázas dühbe jött, kétségbeesve, hogy
nem hisznek neki. De nem tudott mit csinálni, csak újra rákezdte a
históriáját.</p>
<p>Leszállt az alkony, indulni kellett. Hauchecorne három
szomszédjával ment, akiknek megmutatta a helyet, ahol fölszedte a
zsinegdarabot. És az egész úton csak az esetéről beszélt.</p>
<p>Az este még körbejárta Bréauté falvát, hogy mindenki tudja meg a
dolgot. Mindenütt csak hitetlenkedőket talált.</p>
<p>Egész éjszaka ennek a betege volt.</p>
<p>Másnap, déli egy óra tájban, Marius Paumelle béres, aki Breton
uramnál szolgált az ymauville-i <span class="pagenum"><a name=
"Page_164" id="Page_164">-164-</a></span> tanyán, hazavitte a
pénztárcát és tartalmát Houlbrèque manneville-i gazdának.</p>
<p>A béres azt beszélte, hogy a holmit csakugyan az országúton
találta meg, de mivel olvasni nem tud, a talált tárgyat hazavitte
és a gazdájának adta oda.</p>
<p>A környéken ennek is hamar híre ment. Hauchecorne gazdával
közölték a dolgot. Rögtön fölkerekedett és újra elkezdte története
elmondását, persze kiegészítve a megoldással. Úszott a
diadalban.</p>
<p>– Ami a legjobban zokul esett, – mondta, – az nem maga ez az izé
vót, elhihetitek. De a hazudság! Nem rágja az ember szívit semmise
úgy, mint ha hazug szó mián esik csúfságba.</p>
<p>Egész nap az esetét beszélte, úton-útfélen azzal tartotta a
járókelőket, a korcsmában az iddogálókat, a templom kapujában a
kijövőket a legközelebbi vasárnapon. Ismeretleneket is megállított,
hogy előadjon nekik. Most már nyugodt volt, de valami mégis
motoszkált az érzéseiben, anélkül, hogy pontosan tudta volna, mi
az? Az emberek mintha tréfás képpel hallgatták volna. Mintha azok
nem volnának meggyőződve az igazáról. Néha mintha összesúgtak volna
a háta megett.</p>
<p>A következő hét keddjén megint elment a goderville-i vásárra,
csupán azért, mert a vágy hajtotta, újra elbeszélni a
történetét.</p>
<p>Malandain, aki ott állt a kapujában, röhögött, mikor elment
előtte. Miért?</p>
<p>Megszólított egy criquetot-i majorost, aki be sem várta, hogy
befejezze a mondókáját, hanem hason legyintette és az arcába
kiáltott:</p>
<p>– Nagy huncut vagy öreg, beszélhetsz!</p>
<p>Azzal a majoros hátat fordított. <span class="pagenum"><a name=
"Page_165" id="Page_165">-165-</a></span></p>
<p>Hauchecorne gazdának elállt a szava. Egyre nyughatatlanabb lett.
Miért mondják rá, hogy »nagy huncut«?</p>
<p>Mikor a Jourdain korcsmájában az asztalhoz ült, újra belefogott
a históriájába.</p>
<p>Egy montivilliers-i lókupec rákiáltott:</p>
<p>– Eriggy má’, vén csutora, tudjuk, tudjuk, most gyün a
madzag!</p>
<p>Hauchecorne dadogott:</p>
<p>– De ha eccer megtanálták azt az izét, azt a pénztárcát!</p>
<p>A másik azonban visszavágott:</p>
<p>– Csak hallgassunk, apókám, – úgy van a’: az egyik megtanálja, a
másik meg visszaviszi. Kéz kezet mos, igaz-e?</p>
<p>A parasztnak torkán akadt a lélekzet. Végre megértette, miről
van szó. Azzal gyanusítják, hogy cinkosa van és az vitte vissza a
pénztárcát.</p>
<p>Tiltakozni akart. Az egész asztal az arcába röhögött.</p>
<p>Nem tudta befejezni az ebédjét, elment, gúnyos szavak szóltak
utána.</p>
<p>Hazatért, teli szégyennel és méltatlankodással, elfúlva a
dühtől, a megaláztatástól, – és annál is inkább lesujtva, mert a
maga srófos, normand eszével csakugyan képes is lett volna
olyasmire, mint amivel most vádolták, sőt el is tudott volna
hencegni vele, mint valami jó csínnyel. Ártatlansága most valahogy
bebizonyíthatatlannak ködlött saját maga előtt is, hiszen mindig
nagy kópé-híre volt! És a gyanú igazságtalansága csak jobban rágta
a szívét.</p>
<p>Újra elkezdte a kalandja elbeszélését, minden nap megtoldva a
történetet új érvekkel, erélyesebb tiltakozásokkal, ünnepélyesebb
esküdözésekkel, amiket előre kifundált és előkészített, magánya
<span class="pagenum"><a name="Page_166" id=
"Page_166">-166-</a></span> óráiban, mert agyát már nem
foglalkoztatta más, csak a zsineg históriája. Persze, annál kevésbé
hittek neki, minél szövevényesebb lett a védekezése és agyafurtabb
az érvelése.</p>
<p>– Hazug ember cifrán beszél, – mondták a háta mögött.</p>
<p>És ő érezte ezt, de csak folytatta a vad harcot, a reménytelen
erőlködést.</p>
<p>Szemlátomást pusztult.</p>
<p>Az ugrató természetűek most csak azért is elmondatták vele »a
madzagot«, hogy mulassanak rajta, mint ahogy a háryjánosokkal
mondatják el a hőstetteket. Hauchecorne, elméjében rendülve meg,
eszelőssé vált.</p>
<p>December vége felé ágynak dőlt.</p>
<p>Január első napjaiban halt meg, – és, az agónia révületében is
ártatlanságát erősítgette, újra meg újra rákezdve:</p>
<p>– Csak egy kis madzag… egy pici kis madzag… itt van ni, maire
uram… <span class="pagenum"><a name="Page_167" id=
"Page_167">-167-</a></span></p>
<div class="chapter">
<h2>Pincér, egy pohár sört!…</h2>
</div>
<p>Akkor este miért is mentem be abba a sörházba? Nem tudnám
megmondani. Hideg volt. Finom eső csapkodott, szerteporzó víz, –
átlátszó köddel fátylazta körül a gázlámpákat, fényeket ejtett a
gyalogjáróra, melyen keresztbenyujtóztak a kirakatok sugárkévéi,
megvilágítva a híg sarat és a járó-kelők csatakos lábait.</p>
<p>Nem készültem sehová. Jártam egyet estebéd után. Végigmentem a
Crédit Lyonnais előtt, a Rue Vivienne-en, meg egypár más uccán.
Hirtelen egy nagy, félig megtelt sörház tűnt a szemembe. Beléptem,
minden különösebb ok nélkül. Még csak szomjas se voltam.</p>
<p>Körülnéztem, hol találnék helyet, ahol nem kellene szorosan
ülnöm; azzal letelepedtem egy férfi mellé, aki öregnek látszott és
garasos cseréppipát szítt, feketét, mint a szén. Öt vagy hat
pohár-alj volt előtte egymás tetejébe rakva, – annak a
számontartására, hogy már hány pohár sört fogyasztott eddig. Nem
néztem meg alaposabban a szomszédomat. Egyetlen szempillantás elég
volt; láttam: régi sörivó, a megrögzöttek közül, akik reggel –
nyitáskor – jönnek, és este – záráskor – mennek el. Tisztátalan
jelenség volt, a fejebúbja kopasz, míg a kabátja gallérjára hosszú,
zsíros, deresedő hajszálak csüngtek le. Bő <span class=
"pagenum"><a name="Page_168" id="Page_168">-168-</a></span>
ruházatán látszott, hogy akkor készült, mikor viselőjének még hasa
volt. Azt is ki lehetett találni, hogy a nadrágja nem áll meg a
csípőjén, s hogy ez az ember tíz lépést se tehet anélkül, hogy föl
ne húzgálja ezt a rosszul megerősített ruhadarabot. Mellénye volt-e
egyáltalán? A puszta gondolat szomszédom cipőire és e cipők
rejtelmeire borzadályt keltett bennem. A kirojtosodott kézelők
széle teljesen fekete volt, akárcsak az idegen körmeinek a
szegélye.</p>
<p>És alighogy leültem mellé, ez az alak nyugodt hangon
megszólított:</p>
<p>– Hogy vagy? Jól?</p>
<p>Megrezzenve fordultam felé és az arcába néztem. Újra
megszólalt:</p>
<p>– Nem ismersz rám?</p>
<p>– Nem!</p>
<p>– Des Barrets vagyok.</p>
<p>Elképedtem. Csakugyan ő volt, Jean des Barrets gróf, egykori
gimnázista-társam.</p>
<p>Megszorítottam a kezét, de olyan zavartan, hogy meg sem tudtam
szólalni.</p>
<p>Végre kinyögtem:</p>
<p>– No, és te, te hogy vagy?</p>
<p>Nyugodtan válaszolt:</p>
<p>– Hát megvagyok, ahogy lehet.</p>
<p>Elhallgatott. Szeretetreméltó akartam lenni, erőlködtem: mit
mondhatnék valami rendeset?</p>
<p>– És… és mit csinálsz?…</p>
<p>Rezignáltan felelte:</p>
<p>– Láthatod.</p>
<p>Éreztem, hogy elpirulok. Arrább feszegettem a kérdést:</p>
<p>– De amúgy,… állandóan… mit szoktál csinálni?</p>
<p>Barátom nagy füstfelhőket fújt maga elé: <span class=
"pagenum"><a name="Page_169" id="Page_169">-169-</a></span></p>
<p>– Mindig csak ezt.</p>
<p>Azzal az asztalon heverő rézpénzzel megkocogtatta a márványlapot
és elkiáltotta magát:</p>
<p>– Pincér, két pohár sört!</p>
<p>Távol egy hang ismételte: Két pohár a négyeshez! Még távolabbi
hang felelt rá szinte sivítva: Itt van! Aztán egy fehérkötényes
ember tűnt föl, amint hozta a két poharat, amelyből futtában
kilötyögtette a sárga italt a homokozott padlóra.</p>
<p>Des Barrets egy hajtásra kiitta a poharát s már vissza is tette
az asztalra, miközben beszürcsölte a bajuszára tapadt habot.</p>
<p>– Na, és egyébként, mi ujság? – kérdezte azután.</p>
<p>Igazán nem tudtam mondani neki semmi különöset. Dadogtam:</p>
<p>– Semmi, öregem, semmi a világon. Én kereskedő lettem.</p>
<p>Des Barrets ugyanazzal az egyforma hanggal kérdezte:</p>
<p>– Na… és az olyan mulatságos?</p>
<p>– Dehogy! Mért volna az? De elvégre csak kell valamit
csinálni!</p>
<p>– Mi a csudának?</p>
<p>– Hát… az embernek kell valami foglalkozás.</p>
<p>– Ugyan! mire jó az? Lásd, én nem csinálok semmit; soha, semmit.
Azt még értem, ha valaki azért dolgozik, mert nincs pénze. De ha az
embernek van miből élnie, haszontalanság a munka. Mert mit is érsz
vele? Magadért csinálod, vagy másokért? Ha magadért, és jól esik,
még hagyján, jól van; de ha másokért, marha vagy.</p>
<p>Des Barrets letette a pipáját a márványlapra és újra elkiáltotta
magát: <span class="pagenum"><a name="Page_170" id=
"Page_170">-170-</a></span></p>
<p>– Pincér, még egy pohárral!</p>
<p>Azzal folytatta:</p>
<p>– Szomjas leszek a beszédtől. Nem vagyok hozzászokva. Hát,
mondom, én nem csinálok semmit, csak élek a világba, öregszem. Ha
meghalok, nem sajnálok majd semmit. Nem lesz semmi emlékem, csak ez
a sörház. Se asszony, se gyerek, se bú, se baj, semmi. Sokkal jobb
így.</p>
<p>Felhajtotta a poharat, amelyet közben odahoztak, nyelvével
végigszántotta a szájaszélét és újra fölvette a pipáját.</p>
<p>Bambán néztem rá. Megkérdeztem:</p>
<p>– Nem voltál te mindig ilyen, úgy-e?</p>
<p>– Pardon, mindig ilyen voltam, már gimnázista-korom óta.</p>
<p>– Pedig ez így mégse élet, pajtás. Borzasztó ez! Nézzük csak,
biztosan foglalkozol mégis csak valamivel; van, amit szeress,
vannak barátaid…</p>
<p>– Dehogyis. Délben kelek fel. Akkor idejövök, eszem, megiszom a
söreimet. Itt ülök estig, akkor vacsorázom, – további sörök. Aztán,
hajnali félkettő tájban hazamegyek lefeküdni, mert itt zárnak. Ez a
legbutább a dologban. Tíz év óta legalább hat esztendőre valót
töltöttem el ezen a széken, ebben a sarokban; a többit az ágyamban,
– és soha egyebütt. Néha diskurálok a vendégekkel.</p>
<p>– De annak idején, mikor felkerültél Párizsba, eleinte mégis
csak csináltál valamit?</p>
<p>– Jogászkodtam… a Médicis-kávéházban.</p>
<p>– De azután?</p>
<p>– Azután?… átkeltem a Szajnán és idejöttem.</p>
<p>– És erre miért szántad el magad?</p>
<p>– Na hallod, az ember nem maradhat egész életére a Quartier
Latin-ben. A diákok nagyon <span class="pagenum"><a name="Page_171"
id="Page_171">-171-</a></span> zajosak. Innen azonban már nem
mozdulok. Pincér, egy pohárral!</p>
<p>Azt hittem, hogy csúfolódik velem. Tovább faggattam:</p>
<p>– Nézd csak, beszélj őszintén. Valami nagy bánatod van?
Boldogtalan szerelem, mi? Persze hogy úgy lesz, utólért a balsors.
Hány éves vagy?</p>
<p>– Harmincöt. De legalább is negyvenötnek látszom.</p>
<p>Jól az arcába néztem. Ráncos, ápolatlan arca majdnem olyan volt,
mint egy aggastyáné. A fejebúbján néhány hosszú szál szőr lengett a
kétes tisztaságú bőr fölött. Hatalmas szemöldökei voltak, nagy
bajusza, sűrű szakálla. Hirtelen, magam sem tudom hogyan, egy
mosdótál víziója jelent meg előttem, – a tál teli volt feketés
vízzel, amivel ezt a sok szőrt mosná ki valaki tisztára.</p>
<p>Azt mondtam a barátomnak:</p>
<p>– Csakugyan, idősebbnek látszol, mint amennyi vagy. Egész
biztosan sok bánat ért.</p>
<p>Felelt:</p>
<p>– De ha mondom, hogy nem! Ilyen öreg azért vagyok, mert nem
járok ki a levegőre. Semmitől se romlik úgy le az ember, mint a
kávéházi élettől.</p>
<p>Sehogyse tudtam hinni Des Barrets-nek:</p>
<p>– Biztosan a szoknyákat is kergetted. Az ember nem kopaszodik
így meg, – csak ha sokat szeretkezett.</p>
<p>Nyugodtan rázta meg a fejét, telehullatva a vállát az apró,
fehér korpával, amely maradékhajából leporzott:</p>
<p>– Nincs igazad, mindig jól viseltem magam.</p>
<p>Tekintetét a lámpakar felé emelte, amely a fejünk felett
lobogott: <span class="pagenum"><a name="Page_172" id=
"Page_172">-172-</a></span></p>
<p>– Ha megkopaszodtam, a gáz az oka. A gázláng árt a hajnak. –
Pincér, egy pohár sört! – Te nem iszol?</p>
<p>– Köszönöm, nem. Hanem a te dolgod igazán érdekel. Mióta hagytad
így el magad? Sehogyse normális eset ez, nem természetes.
Okvetlenül van mögötte valami.</p>
<p>– Hát jó, gyerekkorom óta vagyok így. Akkor mellbevágott valami,
– még egész apró kölyök voltam, – és azóta fuccs a számomra az
egész élet.</p>
<p>– És mi volt az?</p>
<p>– Tudni akarod? Hát ide figyelj! Jól emlékezhetsz a kastélyra,
ahol nevelkedtem, hiszen te is jártál ott ötször vagy hatszor
vakációk idején. Emlékszel, micsoda nagy szürke épület volt, nagy
park közepén, a hosszú tölgy-sétányok közt, amelyek a négy égtáj
felé nyíltak! Emlékszel atyámra és anyámra is, mind a ketten milyen
szertartásosak, ünnepélyesek és szigorúak voltak.</p>
<p>Én az anyámat imádtam, az apámtól rettegtem, – egyebekben pedig
mindkettőjüket nagyon tiszteltem, hiszen hozzá voltam szokva, hogy
mindenki fejet hajt előttük. Ott, a vidéken, csak »a gróf úr« és »a
méltóságos grófné« volt a nevük, és még szomszédaink is, a
Tannemare-ok, a Ravelet-k, a Brenneville-ek, megkülönböztetett
tiszteletet mutattak szüleim iránt.</p>
<p>Akkoriban tizenhárom éves voltam, víg kölyök, elégedett
mindennel, ahogy már ebben a korban szokás, teli azzal a
boldogsággal, hogy milyen jó élni.</p>
<p>Egyszer aztán, szeptember vége felé, amikor már csak néhány nap
választott el attól, hogy visszatérjek a gimnáziumba, az történt,
hogy éppen farkast játszottam a park bokrai közt, mindenütt
<span class="pagenum"><a name="Page_173" id=
"Page_173">-173-</a></span> az ágak és lombok közt loholva, mikor
az egyik sétányon átvágtomban apát és anyát pillantottam meg, amint
arra sétáltak.</p>
<p>Úgy emlékszem, mintha tegnap történt volna. Nagy szél fútt
aznap. Az egész fasor meghajolt a szélrohamok alatt, nyögött,
szinte fel-feljajdulva, süket és mély üvöltéssel, ahogy a rengeteg
szokott a viharban.</p>
<p>A leszakadt levelek – sárgák voltak már – madarak módjára
röpdöstek, forogtak, hulltak alá, majd végignyargaltak a sétányon,
mint holmi gyors vadak.</p>
<p>Esteledett. A bozótban már sötét volt. A szélnek és a lombnak a
nyugtalansága engem is felizgatott, nyargaltam, mint egy őrült és
ordítoztam, – a farkasüvöltést akartam utánozni.</p>
<p>Amint szüleimet észrevettem, óvatos léptekkel indultam feléjük,
a lombok mögött, hogy meglepjem őket, mintha igazi kóbor vad
volnék.</p>
<p>De pár lépésnyire tőlük félelem dermesztett meg. Apám, valami
rettenetes düh kitörésében, ezt kiáltotta anyámnak:</p>
<p>– Anyádnak nincs esze, – és különben is, nem is az anyádról van
szó, hanem rólad. Mondom, hogy nekem kell az a pénz és te alá fogod
írni!</p>
<p>Anyám szilárd hangon válaszolta:</p>
<p>– Nem írok alá semmit. Az a pénz a Jean vagyona, meg fogom
őrízni az ő számára és nem akarom, hogy ezt is elverd a
hölgyikékkel, meg a cselédlányokkal, ahogy a te örökségeddel
tetted.</p>
<p>Ekkor az apám, remegve dühében, megfordult és torkonragadta
anyámat, – a másik keze teljes erővel belesujtott az anyám
arcába.</p>
<p>Anyám kalapja leesett, kibomló haja szétszóródott; – megpróbálta
kivédeni az ütéseket, de <span class="pagenum"><a name="Page_174"
id="Page_174">-174-</a></span> nem sikerült neki. És apám, mint az
őrült, újra és újra sujtott. Anyám már a földön vonaglott, két
karja mögé bújva az ütések elől. Akkor apám visszafordította a
hátára, hogy tovább üthesse, és lefeszítette anyám kezeit, amikkel
eltakarta az arcát.</p>
<p>Én pedig? Kedvesem, én akkor úgy éreztem, hogy vége van a
világnak és minden örök törvénynek. Azt a lelki fölfordulást éltem
át, amilyent természetfeletti dolgok keltenek, a szörnyű méretű
katasztrófák, a jóvátehetetlen szerencsétlenségek. Gyerekfejem
megzavarodott, az őrület csapott belé. Teljes erőmből ordítani
kezdtem, azt se tudva, miért teszem, – a rémülettől, a fájdalomtól,
az iszonyú megriadástól. Apám meghallotta, felém fordult, észrevett
és felkelve, arrafelé indult. Azt hittem, hogy most mingyárt megöl
és elfutottam, mint az űzött vad, egyenesen neki az erdőnek.</p>
<p>Mentem egy órát, mentem két órát, nem is tudom, mennyit? Mikor
éjszaka lett, eldőltem a füvön, kimerülve, – és ott maradtam,
feldultan, gyötrő félelemben, emésztő bánattal, amely örökre meg
tud törni egy szegény gyermeki szívet. Fáztam, talán éhes is
voltam. Kivirradt. De én nem mertem fölkelni, elindulni, se azért,
hogy visszatérjek, se azért, hogy tovább meneküljek, – rettegtem,
hogy találkozhatom az apámmal, akit pedig nem akartam látni
többé.</p>
<p>Talán ott haltam volna meg nyomorultan és éhen az alatt a fa
alatt, ha az őr rám nem akad és erővel haza nem visz.</p>
<p>Szüleimet úgy találtam, amilyenek rendesen voltak. Anyám csak
annyit mondott, hogy: – »Csúnya fiú, hogy megrémítettél, egész
éjszaka nem aludtam.« Én nem feleltem, csak sírva fakadtam. Apám
nem szólt egy szót sem. <span class="pagenum"><a name="Page_175"
id="Page_175">-175-</a></span></p>
<p>Egy héttel később visszamentem a gimnáziumba.</p>
<p>Hát, kedvesem, ezzel aztán végem is lett örökre. Megpillantottam
a dolgok másik oldalát, a rosszabbikat; – és azóta nem tudom
észrevenni a jót. Mi ment végbe a lelkemben? Micsoda különös
tünemény, ami megfordítja az elme járását? Nem tudom. De többé nem
kívántam és nem áhitottam semmit, nem szerettem senkit, fuccs
minden vágynak és ambíciónak és reménynek. Egyre csak szegény
anyámat látom, ott a fasorban, a földön, ahogy az apám üti és veri.
– Anyus már meghalt, jó egypár éve. Apám még él. De nem láttam
viszont többé. – Pincér, még egy pohárral!</p>
<p>Hozták a poharat és egy kortyra fölhajtotta. Amint azonban újra
felvette a pipáját, a keze reszketett és a pipa eltört.
Kétségbeesett mozdulattal mondta:</p>
<p>– Tessék! ez aztán igazi csapás, mondhatom. Most megint szíhatok
egyet vagy egy hónapig, amíg jó fekete lesz.</p>
<p>És végigsüvítette a termen, amely most már tele volt dohányzó és
söröző emberekkel, az örökös kiáltást:</p>
<p>– Pincér, egy pohár sört, – és egy új pipát! <span class=
"pagenum"><a name="Page_176" id="Page_176">-176-</a></span></p>
<div class="chapter">
<h2>A keresztelő.</h2>
</div>
<p>A tanyaház ajtajában ünneplő ruhásan vártak a férfiak. A májusi
nap végigöntötte szőke fényét a kinyílt almafákon, amelyek
gömbölyűek voltak, mint valami roppant, fehér meg rózsaszínű,
illatos csokrok és az egész udvart virágtetővel borították be. A
fákról szüntelenül hulldogált az apró szirmok havazása, röpködött
és forogva szállt alá a magas fűbe, amely közt a pitypangok
lángocskái és a pipacsok vérfoltjai ragyogtak.</p>
<p>A trágyagödör szélén egy nagy koca szunyókált, roppant hasa és
dagadó emlői voltak, körülötte pedig apró malacnép sündörgött, a
farkincájuk úgy csavarodott körbe, mint valami spárgadarab.</p>
<p>Egyszerre, a távolból, a tanyaházak mögül, megcsendült a templom
harangja. Az érc hang nekiindította a vidám égnek gyönge és messzi
hivogatását. A kék térségen át, amelyet a nagy bükkfák fogtak
közre, fecskék csaptak keresztül, mint megannyi nyíl. Olykor érezni
lehetett az istállók szagát, elkeveredve az almafák lágy és cukros
lehelletével.</p>
<p>A kapuban álldogáló férfiak közül az egyik a ház felé fordult és
bekiáltott:</p>
<p>– Gyerünk má’, Mélina, ránk harangoztak! <span class=
"pagenum"><a name="Page_177" id="Page_177">-177-</a></span></p>
<p>Harmincéves lehetett ez a férfi. Nagy darab paraszt volt, akit a
hosszú mezei munka még nem görnyesztett meg és nem tett csúnyává.
Egy öreg ember, – az apja – afféle görcsös-szálas alak, mint valami
tölgyfa-derék, bütykös csuklókkal és szétferdült lábakkal, –
kijelentette:</p>
<p>– Olyan még sose vót, hogy a fehérnép idejébe készen lett
vóna!</p>
<p>Az öregnek a másik két fia nevetett s az egyik odafordult a
bátyjukhoz, aki az elébb bekiáltott:</p>
<p>– Eriggy értük, Polyte. Délig se kerülnek ezek elő!</p>
<p>És a fiatal férfi befordult a tanyájára.</p>
<p>Egy csapat kacsa, amelyik ott állt meg a parasztok körül,
hápogva kezdett csapkodni a szárnyával, aztán nekiindultak az
úsztatónak, lassú és himbáló tipegéssel.</p>
<p>Ekkor, a nyitvamaradt ajtóban vastag nő jelent meg, aki egy
kéthónapos kis gyereket hozott kifelé. Az asszonyság magas
főkötőjének fehér kantárjai lefityegtek a hátára, a vörös
vállkendőre, amely úgy lobogott, mint valami tűziveszedelem, – a
kisded pedig, fehér vásznakba bugyolálva, a derék bába dombos hasán
nyugodott.</p>
<p>Aztán az anya lépett ki, tenyeres-talpas nő, alig tizennyolc
éves, – és üdén és mosolyogva kapaszkodott az ura karjába. A két
nagyanya folytatta a sort, fonnyadtalmaképpel és nyilvánvaló
fáradtsággal, mint akiknek a derekát már régen megtörte a sok
hosszútűrésű, kemény házidolog. Az egyik özvegy volt; ez fogadta el
most a karját a nagyapának, aki megvárta az ajtóban; és élére
kerülve a menetnek, elindultak, – mögöttük a csecsemő a
tudós-asszonnyal. A család <span class="pagenum"><a name="Page_178"
id="Page_178">-178-</a></span> többi tagja csatlakozott hozzájuk. A
legfiatalabbak papírzacskókat vittek, amik tele voltak cukros
mandulával.</p>
<p>Messziről a kis harang szünetlenül csengett, teljes erejéből
hívogatva a gyenge apróságot, akit vártak a templomban. Az árkok
szélére parasztgyerekek másztak fel, a kerítések mögött emberek
jelentek meg; a tanyák lánynépe megállt, a két tejes csöbröt
letették maguk elé, úgy nézték a keresztelős menetet.</p>
<p>A bába pedig triumfálva vitte élő terhét, kikerülve a mélyutak
pocsolyáit, a fával beültetett lejtő-hajlások közt. Az öregek
szertartásosan lépegettek, bár egy kicsit tétován, amiben része
lehetett a kornak, meg a köszvénynek is. A fiatalok viszont a
legszívesebben táncra perdültek volna s a lányokat nézegették, akik
kicsődültek a csodájukra. Az apa és az anya súlyosan, komolyabban
rakták a lépést, úgy mentek, a gyerek után, aki egyszer majd a
helyükre fog állani az életben és fentartója lesz a vidéken a
nevüknek, a Dentu névnek, amelyet járásszerte jól ismer
mindenki.</p>
<p>Kijutottak a síkságra és átvágtak a földeken, hogy megrövidítsék
az út nagy kanyarodóját.</p>
<p>Már látni lehetett a templomot is, a hegyes kis tornyot. Fönt,
pontosan a palatető alatt, mintha át lett volna lyukasztva a torony
és ebben a nyílásban valami mozgott, élénken lendülve erre meg
arra, eltűnve meg előtűnve a szűk ablak mögött. A harang volt,
amely egyre csengett, mintegy kiáltozva az újszülött elé, hogy
jöjjön már, leróni első látogatását a jó Isten házában.</p>
<p>Egy kutya csatlakozott a menethez. Cukros mandulát dobáltak elé
és az eb játékosan ugrált az emberek körül. <span class=
"pagenum"><a name="Page_179" id="Page_179">-179-</a></span></p>
<p>A templom ajtaja nyitva volt. A pap, vöröshajú, magas, sovány,
erős fiatalember, maga is a Dentu-nemzetségből, a kisgyerek
nagybátyja, az apának egy másik fivére, az oltár előtt várakozott.
És a rítus szent rendje szerint megkeresztelte unokaöccsét
Prosper-Césarnak, miközben a csecsemő sírva fakadt a jelképes só
ízétől.</p>
<p>Mikor a szertartás bevégződött, a család a küszöbön megvárta,
amíg a lelkész leveti a karingét; aztán újra útnak indultak. Most
már gyorsan haladtak, mert a lakoma járt a fejükben. A környék
minden lurkója a nyomukba szegődött és valahányszor egy-egy marék
édességet vetettek közéjük, veszett kavarodás támadt, acsarkodó,
bírkózó, hajtépő hempergés. A kutya is közéjük ugrott, hogy elkapja
a mandulaszemeket, – hiába cibálták a farkát, a fülét, a lábait,
csökönyösebben harcolt a kis fickóknál is.</p>
<p>A bába, egy kissé ellankadva, odaszólt a papnak, aki mellette
lépkedett:</p>
<p>– Jaj, kedves tisztelendő úr, nem fogná-e meg egy picurkát az
öcsikéjét, amíg kiáll belőlem a zsibbadás. Valósággal görcs esett a
gyomromba!</p>
<p>A pap átvette a gyermeket, akinek hosszú, fehér pólya-takarója
villogó folttal terült el a fekete reverendán. Megcsókolta a
kisdedet, nem is igen tudva, hogyan tartsa, hogyan fektesse karjára
a könnyű, furcsán feszélyező terhet. Mindenki kikacagta. Az egyik
nagyanya messziről odaszólt neki:</p>
<p>– Mondd csak, tisztelendő, nem fáj a szíved, hogy neked soha se
lesz ilyen kis izéd?</p>
<p>A pap nem felelt. Nagy léptekkel haladt, mereven nézve a kék
szemű apróságot, akinek még egyszer meg szerette volna csókolni a
gömbölyű <span class="pagenum"><a name="Page_180" id=
"Page_180">-180-</a></span> pofikáját. Nem bírt a kívánságával és
arcához emelte a gyereket, hosszú-hosszú csókra.</p>
<p>Az apa rákiáltott:</p>
<p>– Hé, plébános úr, ha neked is kéne egy, csak egy szavadba
kerül!</p>
<p>És rákezdték a tréfákozást, a földmíves emberek módján…</p>
<p>Mihelyt asztalhoz kerültek, úgy tört ki belőlük a vaskos
paraszti jókedv, mint valami vihar. A másik két fiú is
házasodófélben volt s mindegyiknek ott volt a menyasszonya is, akik
már csak a lakzira jöttek el. És a vendégek fáradhatatlanul
ontották a sok célzást az eljövendő párosodásokra, amelyeket az új
házasságok ígértek.</p>
<p>Zsíros szavak görögtek, borsos beszédek, amelyektől a lányok
pirulva vihogtak fel, a férfiak pedig az oldalukat fogták.
Csapkodták az öklükkel az asztalt, kiabáltak. Vége-hossza nem volt
az apa és a nagyapa malackodásainak. Az anya mosolygott; az öreg
asszonyok szintén kivették a részüket a vidámságból és ők is
meg-megeresztettek némely csintalan mondást.</p>
<p>A plébános, aki hozzá volt szokva ezekhez a paraszti
kicsapongásokhoz, nyugodtan ült a bábaasszony mellett, ujjával
meg-megcsiklandozva az újszülött unokaöccs szájacskáját, hogy
nevetésre ingerelje. Olyan meglepődöttnek látszott, mintha még
sohase látott volna kisgyereket. Elgondolkozva figyelte, merengő
komolysággal, valami gyöngédségnek a felébredésével, amit nem
ismert eddig, ezt a különös, heves és egy kissé szomorkás érzést,
ami most elfogta ezzel a kis törékeny lénnyel szemben, aki a
fivérének a fia volt.</p>
<p>Nem hallott és nem látott, csak a gyereket nézte. Szerette volna
újra az ölébe emelni, mert a mellében és a szívében még ott
bizsergett annak <span class="pagenum"><a name="Page_181" id=
"Page_181">-181-</a></span> a kedves érzése, ahogy a csecsemőt az
előbb, a templomból jövet, ő hozta. Megilletődve révedt erre a kis
ember-magocskára, mint valami kimondhatatlan misztériumra, amit még
sohase gondolt végig, ezt a fenséges és szent titkot, egy új lélek
testbe-szökkenését, az élet kezdetének, a szerelem kibimbózásának,
a faj folytatódásának, az emberiség örök továbbhaladásának a nagy
misztériumát.</p>
<p>A bábaasszony kivörösödött képpel, csillogó szemmel evett, – de
a kisded feszélyezte az asztal mellett a kényelmes ülésben.</p>
<p>A pap odaszólt:</p>
<p>– Adja nekem a kisbabát. Én úgyse vagyok éhes.</p>
<p>És átvette a gyereket magához. Minden eltűnt körülötte, minden
megszűnt; a szemével rátapadt a rózsás, pufók arcocskára és az apró
test melege, átjárva a pelenkákat és a reverenda szövetét,
lassanként a pap combjait érte, átáradt belé, mint valami nagyon
könnyű, nagyon jó, nagyon szűzies simogatás, édes gyönyörűség,
amitől könnybe lábbadt a szeme.</p>
<p>A lakomázók rettenetesen lármásak lettek. A kisgyereket felverte
a kiabálás, elkezdett sírni.</p>
<p>Egy hang ezt kiáltotta:</p>
<p>– Hé, tisztelendő úr, megszoptathatnád a kicsikét!</p>
<p>Kirobbanó röhögés rázta végig a nagyszobát. Az anya azonban
felkelt, fogta a fiacskáját és átvitte a szomszéd szobába. Néhány
perc múlva visszatért azzal, hogy a csecsemő szépen elaludt a
bölcsőjében.</p>
<p>A vendégeskedés folyt tovább. Olykor a férfiak és a nők kimentek
az udvarba, aztán megint visszatértek az asztalhoz. A sok hús,
főzelék, <span class="pagenum"><a name="Page_182" id=
"Page_182">-182-</a></span> almabor meg vinkó sorra lecsúszott a
torkokban, felpuffasztotta a hasakat, kigyujtotta a szemeket,
mámorba borította a fejeket.</p>
<p>Bealkonyodott, mire eljutottak a kávéig.</p>
<p>A pap már régóta eltűnt, anélkül hogy megütköztek volna a
távollétén.</p>
<p>A fiatal anya végre fölkelt, hogy megnézze, alszik-e még a
kisded? Már sötét volt, az asszony tapogatózva ment előre a
szobában, előrenyujtott karral, hogy neki ne ütődjön valami
bútornak. Hirtelen furcsa zaj dermesztette meg, azután rémülten
szaladt ki, annak a bizonyosságával, hogy odabent mozog valaki.
Visszatért a nagyszobába, halálos sápadtan, reszketve, és
elbeszélte a dolgot. A férfiak valamennyien felugráltak, részeg,
fenyegető kavarodás volt, és az apa, lámpával a kezében,
előreszaladt.</p>
<p>A pap ott térdelt a bölcső mellett és zokogott, a homloka rá
volt hajtva a párnára, amelyen a gyermek feje pihent. <span class=
"pagenum"><a name="Page_183" id="Page_183">-183-</a></span></p>
<div class="chapter">
<h2>Késő bánat.</h2>
</div>
<p>Saval úr, akit Mantes-ben csak <i>Saval apó</i>nak hívnak, most
kelt fel. Esik az eső. Szomorú őszi nap; a levelek hullanak. Lassan
hullanak az esőben, mint egy másik, sűrűbb és lassúbb eső. Saval
úrnak nincs jókedve. Elmegy a kandallótól az ablakig, aztán az
ablaktól a kandallóig. Az életnek vannak sötét napjai. És Saval
úrnak ezentúl már csak ilyen sötét napjai lesznek, mert már
hatvankét éves! Magányosan él, igazán agg agglegény, aki körül
nincsen senki. Milyen szomorú így meghalni, egészen egyedül, minden
odaadó érzés híjával!</p>
<p>Az életére gondol, a letarolt, üres életére. Visszaemlékszik a
régmúlt időkre, a gyerekkorára, a gyerekkorában egy házra, arra,
amelyikben a szüleivel élt; aztán a kollégiumra, a vakációkra, a
párizsi jogászévekre. Aztán az apja betegségére, halálára.</p>
<p>Akkor visszajött, haza, hogy együtt legyen az anyjával. Így
éltek kettesben, a fiatal legény és az öreg asszony, békességben,
semmi többet nem is kívánva. Aztán az anyja is meghalt. Hajh,
milyen szomorú is az élet!</p>
<p>Egyedül maradt. És most már nemsokára ő rá is rákerül a sor, ő
is meghal. Eltűnik a világból és azzal vége. Paul Saval nem lesz
többé. Micsoda borzalmas história! A többi ember élni <span class=
"pagenum"><a name="Page_184" id="Page_184">-184-</a></span> fog,
szeretkezni fog, nevetni fog. Úgy bizony, élik majd a világukat és
ő, ő nem lesz sehol! Mily különös, hogy az emberek nevetnek,
mulatnak, jókedvűek tudnak lenni a halálnak e mellett az örök
bizonyossága mellett! Még ha csupán <i>valószínű</i> volna ez a
halál, akkor még lehetne remélni; de több annál, –
<i>kikerülhetetlen</i>! – olyan kikerülhetetlen, mint az éjszaka a
nappal után.</p>
<p>És még ha lett volna tartalma az életének! Ha csinált volna
valamit életében; ha kalandjai, nagy gyönyörűségei, sikerei lettek
volna, a kielégülésnek sok-sok fajtája! De nem volt része egyikben
sem. Nem tett soha egyebet, csak felkelt, szabályos időközökben
evett meg lefeküdt. Így jutott el a hatvankettedik évéig. Még csak
meg se házasodott, mint más emberfia. És miért nem? Igen, miért is
nem házasodott meg? Megtehette volna, hiszen volt némi vagyona.
Talán az alkalom hiányzott? Meglehet! De az ember maga idézi elő
ezeket az alkalmakat! Ő pedig hanyag volt, ez az egész. A
nemtörődömség volt mindig a fő bökkenője, vétke és hibája. Hány
ember rontja el az életét merő nemtörődömségből. Némely fajta
embernek olyan nehezére esik minden: felkelni, ide-oda mozdulni,
dolgokban eljárni, beszélni, kérdéseket meghányni-vetni.</p>
<p>Még csak nem is szerette soha senki. Nem volt nő, aki aludt
volna a mellén a szerelem teljes odaadásában. Nem ismerte a
várakozás kéjes aggodalmait, a kézszorítások isteni borzongását, a
győztes szenvedély elragadtatását.</p>
<p>Milyen emberfölötti gyönyör is áradhat el a szíveken, mikor az
ajkak először találják meg egymást, mikor a négy kar ölelkezése
egyetlen lénnyé forraszt össze, egyetlen királyian boldog lénnyé,
két egymásba őrült emberi lényt. <span class="pagenum"><a name=
"Page_185" id="Page_185">-185-</a></span></p>
<p>Saval leült, talpait a tűz felé nyujtóztatva. Házikabátban
volt.</p>
<p>Ez hát bizonyos, az életének fuccs! Pedig volt ő is szerelmes!
De ezt is titokban cselekedte, fájdalmasan és hanyagul, mint
mindent. Igen, szerelmes volt, régi barátnőjébe, Sandresnébe, régi
cimborájának, Sandresnak a feleségébe. Oh! ha fiatal leány korában
ismerte volna! De későn került az útjába, már mint asszony. Pedig
ezt a nőt bizonyára megkérte volna! És még így is hogy szerette,
szüntelenül, az első naptól kezdve!</p>
<p>Emlékezett, milyen izgalom volt, valahányszor újra látta; milyen
szomorúság, ha válnia kellett tőle; eszébe jutottak az éjszakák,
amikor nem tudott aludni, mert az asszonyra gondolt.</p>
<p>Reggelenként mindig egy kicsit kevésbé szerelmesen ébredt fel,
mint ahogy este lefeküdt. Miért?</p>
<p>Milyen csinos nő volt valaha Sandresné, milyen helyes, szőke,
bodros, kacagó teremtés! És Sandres nem volt neki való férj. Most
az asszony ötvennyolc éves és boldognak látszik. Oh! ha ez az
asszony annak idején őt szerette volna, őt! És miért ne szerette
volna őt ez a Sandresné, ha ő, Saval, annyira szerette az
asszonyt?</p>
<p>Ha legalább valahogy kitalált volna valamit a dologból az a nő!…
De hát igazán nem talált ki soha semmit? – nem látta, nem értette,
miről van szó? Nem gondolhatott magában egyet-mást? Ha szerelmet
vallott volna Sandresnénak, – mi lett volna a felelet?</p>
<p>És Saval sorra vetette fel magának a kérdéseket, ezer más
részletről is. Újra végigélte az életét, egész tömegét igyekezett
megragadni az emlékeknek. <span class="pagenum"><a name="Page_186"
id="Page_186">-186-</a></span></p>
<p>Eszébe jutottak mind a hosszú, écarté-játékos esték
Sandreséknál, mikor az asszony még fiatal és olyan bájos volt.</p>
<p>Eszébe jutott minden, amiket az asszony mondott neki, a szavak
különös hangsúlyozása néha, a néma kis mosolyok, amelyek annyi
mindent engednek sejtetni.</p>
<p>Eszébe jutottak a közös séták, hármasban, a Szajna mentén, a
falatozások a fűben, vasárnaponként, mert Sandres hivatalnok volt
az alprefektúránál. És egyszerre egy nagyon éles emlék
jelentkezett, egy délután emléke, amikor együtt volt az asszonnyal
egy kis ligetben a folyó mellett.</p>
<p>Reggel indultak el, kis csomag elemózsiákkal. Remek tavaszi nap
volt, azok közül a tavaszi napok közül, amelyek berugatják az
embert. Minden ízlik ilyenkor, csupa boldogságnak látszik minden. A
madarak vígabban csicseregnek és gyorsabban csapják össze a
szárnyaikat. A társaság a fűben lakmározott, fűzfák alatt, egészen
közel a napfénytől álmos vízhez. A levegő langyos volt, tele a
növényi nedvek szagával, az ember kéjesen itta magába. Milyen jó
volt minden azon a napon!</p>
<p>A villásreggeli után Sandres elnyúlt és elaludt: »élete legjobb
ízű álmát aludta« – mondta utóbb, mikor felébredt.</p>
<p>Sandresné belekapaszkodott Saval karjába és kettesben
nekiindultak a part hosszának.</p>
<p>A nő rátámaszkodott Savalra. Nevetett és azt mondta:</p>
<p>– Barátocskám, berúgtam, teljesen be vagyok rúgva.</p>
<p>Saval nézte az asszonyt és még a szíve gyökere is reszketett,
érezte, hogy elsápad; félt, hogy <span class="pagenum"><a name=
"Page_187" id="Page_187">-187-</a></span> a pillantása túlságosan
merész talál lenni, hogy a keze remegése elárulja a titkát.</p>
<p>Az asszony koszorút font hosszú fűszálakból és vízi liliomokból,
és azt kérdezte Savaltól:</p>
<p>– Mondja csak, szeret maga engem egy kicsit?</p>
<p>Mikor pedig a férfi nem felelt, – mert nem jött szó az ajkára és
legszívesebben térdre borult volna, – az asszony elkezdett nevetni,
elégedetlen nevetéssel és a Saval arcába kiáltotta:</p>
<p>– Nagy mamlasz maga, tudja? Az ember ilyenkor legalább szól egy
szót!</p>
<p>És Saval majdnem sírva fakadt, hogy még mindig egy árva szót se
tudott kinyögni.</p>
<p>Mindez feltűnt most az emlékezetében, olyan élesen, mint az első
nap. Miért mondta akkor az asszony, hogy: »Nagy mamlasz! Az ember
ilyenkor legalább szól egy szót!«</p>
<p>És eszébe jutott, milyen gyöngéden dőlt rá az asszony. Mikor az
egyik alacsony ág alatt lehajoltak, érezte a nő fülét, ahogy odaér
az ő arcához és ő vadul hőkölt hátra, mert attól félt, hogy az
asszony azt hiszi, hogy készakarva történt ez az érintkezés.</p>
<p>Mikor pedig megkérdezte Sandresnét, hogy: »Nem kellene-e már
visszamenni?« – az asszony furcsa pillantást vetett rá. Igen, igen,
nagyon különös volt, ahogy ránézett. Akkor nem ütött szöget a
fejébe a dolog, de most egyszerre nagyon élénken emlékszik rá.</p>
<p>– Ahogy gondolja, barátocskám. Ha fáradt,
visszafordulhatunk.</p>
<p>Ő pedig azt felelte, hogy:</p>
<p>– Nem a fáradtság; de Sandres esetleg már felébredt…</p>
<p>Az asszony akkor rándított egyet a vállán: <span class=
"pagenum"><a name="Page_188" id="Page_188">-188-</a></span></p>
<p>– Ha maga attól fél, hogy az uram felébredt, az más; forduljunk
vissza!</p>
<p>Visszafelé az asszony hallgatott és nem támaszkodott tovább a
karjára. Miért?</p>
<p>Ezt a »miért?«-et eddig még nem vetette föl Saval soha. Most úgy
rémlett, egyszerre felfog valamit, amit eddig nem értett meg.</p>
<p>Lehetséges volna, hogy?…</p>
<p>Saval érezte, hogy elpirul és magából kiforgatva pattant fel,
mintha azt hallotta volna, harminc évvel fiatalabban, a Sandresné
szájából, hogy: »Szeretem magát!«</p>
<p>Lehetséges volna ilyesmi? A gyanú, amely csak most ébredt fel a
lelkében, gyötörni kezdte. Lehetséges volna, hogy nem látott jól
annak idején, hogy nem találta ki a dolgot?</p>
<p>Oh! ha ez volna az igazság, – ha elment volna a boldogság
mellett anélkül, hogy kinyujtotta volna utána a kezét!</p>
<p>Így szólt magához:</p>
<p>– Tudni akarom. Nem maradhatok meg ebben a bizonytalanságban.
Tudni akarom!</p>
<p>És gyorsan felöltözött, izgatottan hányva magára a
ruhadarabokat. Gondolkodott:</p>
<p>– Most hatvankét éves vagyok, ő pedig ötvennyolc; most már
nyugodtan megkérdezhetem.</p>
<p>És elment hazulról.</p>
<p>A Sandresék háza az utca másik oldalán volt, csaknem szemben az
övével. Oda tartott. A kis szolgáló jött kaput nyitni a kalapács
zajára.</p>
<p>Elbámult, hogy ilyen korán itt látja Savalt.</p>
<p>– Már itt teccik lenni, Saval úr? Csak nem teccik valami bajának
lenni?</p>
<p>Saval felelt:</p>
<p>– Semmi, semmi, lányom, de eredj, mondd <span class=
"pagenum"><a name="Page_189" id="Page_189">-189-</a></span> meg a
nagyságos asszonynak, hogy rögtön beszélni szeretnék vele.</p>
<p>– Igen ám, de a naccsága éppen körtét főz be télire és az üst
mellett van; osztán nincs is rendesen felöltözködve, teccik
tudni.</p>
<p>– Jó, jó, csak mondd meg neki, hogy nagyon fontos dologról van
szó.</p>
<p>A kis cseléd eltűnt és Saval elkezdett le-fel sétálni a
szalónban, nagy, ideges lépésekkel. Ezúttal azonban nem érzett
semmi zavart. Oh, most már úgy fogja megkérdezni a nőt, mintha csak
valami szakács-receptet kérne tőle. Hiszen mit kérdezhet már egy
hatvankét éves ember?</p>
<p>Az ajtó nyílt; Sandresné jelent meg. Kövér asszony lett belőle,
széles és kerek teremtés, kicsattanó arccal, kicsattanó nevetéssel.
Ahogy jött, a kezeit messzire eltartotta a testétől és a ruhaujja
fel volt tűrve meztelen karjain, amelyek maszatosak voltak a
sziruptól. Nyugtalanul kérdezte:</p>
<p>– Mi baj van, kedves barátom? Csak nem beteg?</p>
<p>Saval válaszolt:</p>
<p>– Szó sincs róla, drága barátnőm, de meg kell kérdeznem magától
valamit, ami rámnézve rendkívül fontos és ami nyomja a szívemet.
Ígérje meg, hogy őszintén fog válaszolni.</p>
<p>Az asszony mosolygott:</p>
<p>– Én mindig őszintén beszélek. Halljuk!</p>
<p>– Kérem. Én szerelmes voltam magába attól a naptól kezdve, ahogy
megláttam. Volt magának erről sejtelme?</p>
<p>Az asszony nevetve felelt, némi emlékével az egykori
hangsúlynak:</p>
<p>– Maga mamlasz! Az első perctől kezdve tisztán láttam!
<span class="pagenum"><a name="Page_190" id=
"Page_190">-190-</a></span></p>
<p>Saval megremegett. Már dadogott:</p>
<p>– Maga tudta?… Hát akkor…</p>
<p>És elhallgatott.</p>
<p>Most az asszony kérdezte:</p>
<p>– Mi az, hogy… »hát akkor?«</p>
<p>Saval újra beszélt:</p>
<p>– Hát akkor… mit gondolt rólam?… Mit… mit… felelt volna,
ha…?</p>
<p>Sandresné még jobban nevetett. A szirup végigfolyt az ujján és
lecsöpögött a padlóra.</p>
<p>– Hogy mit feleltem volna?… Hiszen soha se kérdezett tőlem
semmit! Én csak nem mehettem oda magához szerelmet vallani!</p>
<p>Saval egy lépéssel még közelebb ment az asszonyhoz:</p>
<p>– És mondja… mondja kérem… Emlékszik még arra a napra, amikor
Sandres a villásreggeli után elaludt a fűben… és mi ketten mentünk…
addig a folyókanyarulatig…</p>
<p>Várt a feleletre. Az asszony most már nem nevetett, hanem a
szeme közé nézett:</p>
<p>– Persze, hogy emlékszem.</p>
<p>Saval reszketve kezdte újra:</p>
<p>– És ha akkor… azon a kiránduláson… bátrabb lettem volna… maga
mit csinált volna?</p>
<p>Az asszony újra nevetett, boldog, asszonyi nevetéssel, amiben
már nincs semmi bánat, – és felelt, őszintén, tisztán zengő hangon,
amelyből irónia is szólt:</p>
<p>– Engedtem volna, barátom…</p>
<p>Azzal sarkon fordult s elmenekült a befőttjei közé.</p>
<p>Saval kikerült újra az uccára, lesujtva, mint valami
szerencsétlenség után. Nagy léptekkel loholt az esőben, egyenesen
előre, le a folyó felé, nem is tudva, merre jár. Mikor a partra
ért, <span class="pagenum"><a name="Page_191" id=
"Page_191">-191-</a></span> jobbra fordult, az ár mentén. Sokáig
ment így, mint akit az ösztöne vezet. Ruháiból patakzott a víz, a
kalapja elferdült, ronggyá ázott, az eső úgy dőlt róla, mint az
eresz csatornájából. Ő pedig csak ment, ment, mindig előre. És
egyszer csak ott volt azon a helyen, ahol az a villásreggeli
történt azon a távoli napon, amelynek emléke úgy gyötörte a
szívét.</p>
<p>Akkor leült a tarlott fák alatt és sírt. <span class=
"pagenum"><a name="Page_192" id="Page_192">-192-</a></span></p>
<div class="chapter">
<h2>Jules bácsi.</h2>
</div>
<p>Egy fehérszakállas öreg koldus alamizsnát kért tőlünk. Pajtásom,
Joseph Davranche öt frankot adott neki. Elképedésemre így
válaszolt:</p>
<p>– Ez a szerencsétlen egy történetet juttatott eszembe, amit
mingyárt el is mondok neked s amelynek az emléke állandóan üldöz.
Így szól:</p>
<p>Családom, amelynek Havre az ősi fészke, nem volt gazdag család.
Éltünk, napról-napra, ahogy lehetett. Apám dolgozott, későn jött
haza a hivatalból s nem valami sokat keresett. Két nővérem
volt.</p>
<p>Anyám sokat szenvedett nélkülözéseink miatt s gyakran fordult
keserű szavakkal, rejtetten támadó szemrehányásokkal férje ellen.
Szegény apám erre egy mozdulattal felelt, amelynek gyötrelmes
hatása volt rám. Nyilt tenyérrel végigsimított a homlokán, mintha
valamely láthatatlan verejtéket törölne le s egy szót sem szólt.
Éreztem tehetetlen fájdalmát. Rettenetesen takarékoskodtunk;
sohasem fogadtunk el ebédmeghívást, nehogy vissza kellessen adnunk;
a végeladásos holmikat vásároltuk, a selejtes árut. Nővéreim maguk
varrták ruháikat s végnélkül vitatkoztak egy-egy szalag árán,
aminek tizenöt centime volt métere. Rendes táplálékunk zsíros leves
volt, belefőtt marhahússal, amihez minden mártás jó volt.
Egészséges és tápláló <span class="pagenum"><a name="Page_193" id=
"Page_193">-193-</a></span> koszt, úgy-e? – de én már mást
szerettem volna egyszer.</p>
<p>Szörnyű patáliákat csaptak velem egy-egy elvesztett gombért vagy
elszakadt nadrágért.</p>
<p>Vasárnaponként azonban a révgáthoz mindig teljes pompával
vonultunk ki. Apám térdigérő kabátban, cilinderesen, kesztyűsen
nyujtotta karját anyámnak, aki olyan libegő-lobogó díszt viselt,
mint egy ünnepnapra kicicomázott hajó. Nővéreim, akik elsőknek
készültek el, várták az indulási jeladást, az utolsó pillanatban
azonban mindig észre kellett venni egy-egy ottfelejtett foltot az
apai redingote-on, amit gyorsan végigtöröltek a benzinbe mártott
rongydarabbal.</p>
<p>Atyám, fején a cilinderrel, ingujjban várakozott a művelet
lezajlására, míg anyám, rövidlátó szemeire pápaszemet illesztve,
sietve buzgólkodott, kesztyűit pedig letette, nehogy
bepiszkolódjanak.</p>
<p>Szertartásosan indultunk útnak. Elől nővéreim haladtak, kart
karba fűzve. Eladósorban voltak már s kirakatban kellett lenniök.
Én anyám baloldalán lépegettem, apám a másikon. És emlékszem,
szegény szüleim milyen begyeskedve végezték ezeket a vasárnapi
sétákat, mily merev kifejezés ült az arcukon s mily kimért
tartással jártak. Lassan lépkedtek, kihúzott derékkal s
megfeszített lábszárakkal, mintha viselkedésüktől valamely
hallatlanul fontos dolog függene.</p>
<p>S minden vasárnap, valahányszor a messzi és ismeretlen
országokból megtérő hajókat látta, atyám változatlanul ismételte
ugyanazokat a szavakat:</p>
<p>– Tyhű, ha Jules is köztük volna, az lenne csak a meglepetés!
<span class="pagenum"><a name="Page_194" id=
"Page_194">-194-</a></span></p>
<p>Jules bácsi, atyám fivére, volt a család egyetlen reménye,
miután sokáig réme volt életünknek. Gyerekkorom óta hallottam
emlegetni s meg voltam győződve, hogy első pillantásra megismerném,
annyira belevésődött már a gondolataimba. Élete minden részletéről
tudtam, egészen addig a napig, míg Amerikába nem utazott, pedig
mindig suttogva beszéltek előttem viselt dolgairól.</p>
<p>Úgy látszik, valami baj lehetett vele, elherdálhatott egy kis
pénzt, ami persze a lehető legnagyobb bűn a szegény familiák
szemében. A gazdagoknál, ha valamelyikük könnyelműsködik,
egyszerűen csak <i>ostobaságokat csinál</i>. Mosolyognak rajta s
azt mondják: éli világát. A szűkölködők körében azonban az olyan
fiú, aki rákényszeríti a szülőket a félrerakott garasok
megbolygatására, gonosz teremtés, hitvány és cudar!</p>
<p>És ez a kétféle elbírálás, noha ugyanazt a tényt illeti, helyes
is, mert csupán a következmények döntik el a cselekmény
súlyosságát.</p>
<p>Szóval Jules bácsi alaposan leapasztotta azt az örökséget,
amelyre apám számított; előbb pedig az utolsó sou-ig felélte a
saját részét.</p>
<p>Felültették tehát, akkori szokás szerint, egy Amerikába induló
hajóra, amely Havre-ből New York felé vitorlázott.</p>
<p>Amint megérkezett, Jules bácsi valami üzletbe fogott s
kisvártatva levelet írt, hogy sikerült némi pénzt keresnie és
reméli, hogy majd kárpótolhatja atyámat mindazért, amivel
megrövidítette. Ez a levél a családban mély megindulást keltett.
Jules, aki, mint mondani szokás, a hideg vizet sem érdemelte meg,
egyszerre becsületes emberré változott, akinek van szíve,
<span class="pagenum"><a name="Page_195" id=
"Page_195">-195-</a></span> igazi Davranche lett belőle, tiszta
jellem, mint a Davranche-ok valamennyien.</p>
<p>Egy hajóskapitány különben azt beszélte, hogy Jules nagy boltot
bérelt s jelentős forgalomra tett szert.</p>
<p>Két évre rá megjött a második levél s így szólt:</p>
<div class="blockquot">
<p>»Kedves Philippe, írok, hogy ne aggódj az egészségem miatt, jól
vagyok. Az üzlet is jól megy. Holnap hosszú útra indulok
Dél-Amerikába. Talán évekig nem fogsz hírt hallani felőlem. De ha
nem írok is, azért ne nyugtalankodj. Egyszer mégis csak gazdagon
megyek haza Havre-ba. Remélem, nem kell sokáig várnunk erre s majd
boldogan éldegélünk együtt…«</p>
</div>
<p>Ez a levél családi evangéliummá vált. Minden alkalommal
felolvasták, mindenkinek megmutatták.</p>
<p>És csakugyan, tíz éven át nem érkezett semmi hír Jules bácsitól,
atyám reménykedése azonban együtt nőtt az idővel s anyám is gyakran
mondogatta:</p>
<p>– Majd ha az a derék Jules megjön, minden másképpen lesz. Ő
aztán jól ki tudta húzni magát a csávából.</p>
<p>S vasárnaponként, miközben néztük a láthatár felől gomolygó
vastag fekete füstöt, mely vastag kígyókat köpködött az égre, atyám
egyre ismételgette az örök mondást:</p>
<p>– Tyhű! Ha Jules is köztük csücsülne, az volna csak a
meglepetés!</p>
<p>S szinte már láttuk, hogy Jules elkezdi lóbálni a zsebkendőjét
és elkiáltja magát:</p>
<p>– Hahó! Philippe! <span class="pagenum"><a name="Page_196" id=
"Page_196">-196-</a></span></p>
<p>Ezernyi terv épült erre a biztos visszatérésre; már ott
tartottunk, hogy majd a bácsi pénzén egy kis vidéki házat veszünk
Ingouville közelében. Nem is tudom, atyám nem kezdett-e már itt-ott
tárgyalásokat is a dolog felől…</p>
<p>Idősebbik nővérem akkor huszonnyolcéves volt, a fiatalabb
huszonhat. Nem kaptak férjet, ami mindnyájunkra nézve nagy
szomorúság volt.</p>
<p>Végre a kisebbiknek mégis akadt kérője. Hivatalnok-ember, nem
gazdag, de tisztességes. Szent meggyőződésem, hogy Jules bácsi
levele, melyet egy este neki is megmutattak, volt az, ami végre is
megszüntette a fiatalember habozását s döntő elhatározásra
bírta.</p>
<p>Nagy melegséggel fogadták a leánykérést s elhatározták, hogy a
lakodalom után az egész család közös kis kirándulásra megy
Jersey-be.</p>
<p>Jersey az ideális kéjutazás szegényemberek számára. Nincs
messze, az ember egy kis gőzhajóval átmegy a tengeren s máris
idegen földre érkezik, a sziget Angliához tartozván. A francia
polgár ilymódon kétórai hajóút árán a szemeivel láthatja a velünk
szomszédos népet s tanulmányozhatja az egyébként siralmas népi
szokásokat ezen a szigeten, mely, amint az egyszerű lelkek szótára
mondja, az angol színeket viseli.</p>
<p>Ez a jersey-i út lett a vesszőparipánk, egyetlen nagy
várakozásunk, minden pillanatunk megújuló álma.</p>
<p>Végre elutaztunk. Az egész mintha tegnap történt volna: látom a
granville-i rakodópart felé tóduló füstöt, atyámat, amint rémült
szemmel őrködik három ládánk fedélzetre szállításán, nyugtalan
anyámat, ahogy karon fogja pártában maradt nővéremet, aki testvére
elszakadása óta olyan bódultan ődöngött, mint a csibe, mely az
<span class="pagenum"><a name="Page_197" id=
"Page_197">-197-</a></span> egész költésből egymaga marad, – s
látom magunk mögött a fiatal házasokat, akik mindig
hátramaradoztak, ami miatt aztán egyre visszacsavargattam a
nyakam.</p>
<p>A hajó füttyentett. Beszálltunk s a gőzös, elhagyva a rakpartot,
kifutott a tengerre, amely olyan volt, mint egy síma, zöld
márványasztal. Néztük a tovatűnő partokat, azoknak a büszke
boldogságával, akiknek kevés részük szokott lenni az utazásban.</p>
<p>Atyám büszkén domborított a redingote-jában, melyből még csak az
imént dörzsöltek ki gondosan minden pecsétet s a kiránduló napoknak
azt a jellegzetes benzínszagát árasztotta maga körül, melyről
mindig megtudtam, hogy ma vasárnap van.</p>
<p>Hirtelen két elegáns hölgyet vett észre, akiknek két úriember
osztrigát kínálgatott. Egy öreg, rongyos matróz késsel nyitogatta
föl előttük a csonthéjakat, aztán átadta az uraknak, akik viszont a
hölgyek felé nyujtották. A két nő igen finoman evett,
patyolatkendőjükre emelve a kagylókat, előrehajtott fejjel, nehogy
foltot ejtsenek a ruhájukon. Aztán gyors kis mozdulattal szívták ki
a nedvet s a héjakat bedobták a tengerbe.</p>
<p>Atyámat kétségkívül elvarázsolta ez az előkelő osztrigaevés a
tovasuhanó hajón. Úri, válogatott, felsőrendű valaminek érezhette,
mert ezzel a kérdéssel fordult anyámhoz és nővéreimhez:</p>
<p>– Nem akarnátok egypár osztrigát?</p>
<p>Anyám habozott, persze a pénzkidobás miatt, két nővérem azonban
rögtön kapott az ajánlaton.</p>
<p>Anyám kelletlenül mondta:</p>
<p>– Félek, hogy elrontanám a gyomromat. <span class=
"pagenum"><a name="Page_198" id="Page_198">-198-</a></span> Csak a
gyerekeknek vegyél, nekik se sokat, még betegek lehetnének!</p>
<p>Majd felémfordulva, hozzátette:</p>
<p>– Josephnek pedig semmi szüksége ilyesmire; nem szabad
elkényeztetni a fiúkat.</p>
<p>Én tehát anyám oldalán maradtam, igen igazságtalannak találva
ezt a különbségtevést. Csak a szememmel követtem atyámat, aki
peckesen vezette két leányát és vejét az öreg, rongyos matróz
felé.</p>
<p>A két hölgy távozott s atyám elmagyarázta nővéreimnek, hogyan
kell elfogyasztani az osztrigát, anélkül, hogy a levét elcsorgatná
az ember. Jópéldával akart előljárni s kezébe markolt egy
osztrigát. Utánozni próbálta a hölgyeket, de kabátján azonnal
végigfolyt az egész nyálkás nedv s hallottam, amint anyám
felszisszen:</p>
<p>– Jobb lett volna nyugton maradni!</p>
<p>Atyám azonban egyszerre csak idegesen fészkelődni kezdett;
arrább ment pár lépéssel s mereven bámult családja tagjai felé,
akik szorosan körülállták az osztriga-bontogatót, majd hirtelen
hozzánk lépett. Nagyon sápadt lett, szemei furcsán égtek. Félhangon
odaszólt anyámnak:</p>
<p>– Igazán különös, hogy ez az osztriganyitogató mennyire hasonlít
Julesre!</p>
<p>Anyám megdöbbenve kérdezte:</p>
<p>– Micsoda Julesre?</p>
<p>Apám felelt:</p>
<p>– Hát a… fivéremre… Ha nem tudnám, hogy Amerikában él és
jómódban van, azt hinném, hogy ő az!</p>
<p>Anyám elszörnyedve dadogta:</p>
<p>– Megőrültél? Ha egyszer tudod, hogy nem ő az, miért beszélsz
össze ilyen ostobaságokat?</p>
<p>Atyám makacskodott: <span class="pagenum"><a name="Page_199" id=
"Page_199">-199-</a></span></p>
<p>– De csak nézd meg te is, Clarisse! Jobb szeretném, ha saját
szemeddel győződnél meg a dologról.</p>
<p>Anyám felkelt s odament a lányaihoz. Én is jól megnéztem az
osztrigást. Öreg, piszkos, csupa ránc-ember volt s percre sem
fordította el tekintetét az üzletéről.</p>
<p>Anyám visszajött. Láttam, hogy reszket. Gyorsan hadarta:</p>
<p>– Azt hiszem, mégis csak ő az. Eredj: tudakozódj a kapítánynál.
Csak okos légy, nehogy ez az akasztófavirág megint a mi nyakunkba
szakadjon!</p>
<p>Atyám elment, de én követtem. Különös megindulást éreztem.</p>
<p>A kapitány, magas, sovány, hosszú pofaszakállas úriember,
fontoskodó méltósággal lépdelt a hajóhídon, mintha csak az indiai
postagőzöst dirigálná.</p>
<p>Atyám szertartásosan üdvözölte s hízelgő udvariaskodásokkal tett
föl neki pár szakszerű kérdést:</p>
<p>– Melyek Jersey nevezetességei? Terményei? Népessége? Erkölcsei?
Népszokásai? A talaj minősége, stb. stb.</p>
<p>Az amerikai Egyesült-Államokról sem lehetett volna behatóbban
érdeklődni.</p>
<p>Aztán hajónkról beszélgettek, az <i>Express</i>-ről, majd a
legénységre terelődött a szó. Atyám végül remegő hangon tette fel a
kérdést:</p>
<p>– Van itt valami öreg osztriga-bontogató is, nagyon jó pofának
látszik. Mi mindent tud ön erről az alakról?</p>
<p>A kapítány, akit a társalgás már idegesíteni kezdett, szárazon
felelte:</p>
<p>– Ez egy öreg francia csavargó, akit tavaly szedtem fel
Amerikában és hazahoztam. Úgy látszik, <span class=
"pagenum"><a name="Page_200" id="Page_200">-200-</a></span> rokonai
vannak Havre-ban, de nem akar visszamenni hozzájuk, mert tartozik
nekik. Julesnek hívják… Jules Darmanche-nak vagy Darvanche-nak, így
valahogy. Odaát valószínűleg meg is gazdagodott átmenetileg, de
most már, amint láthatja, ugyancsak lecsúszott.</p>
<p>Atyám fakóra váltan, elszorult torokkal, kimeredő tekintettel
dadogta:</p>
<p>– Ugyan, ugyan… nagyon jó… igazán nagyon jó… De nem is olyan
meglepő… Köszönöm szépen, kapitány úr!</p>
<p>És sarkonfordult, miközben a tengerész elbámulva nézte, hogyan
imbolyog odább.</p>
<p>Visszament anyámhoz, de oly feldúltan, hogy anyám rászólt:</p>
<p>– Ülj le, még észre találnak venni valamit.</p>
<p>Atyám csaknem sírva roskadt a padra:</p>
<p>– Ő az… csakugyan ő az!</p>
<p>Aztán felvetette a kérdést:</p>
<p>– Most mit csinálunk?…</p>
<p>Anyám gyorsan válaszolta:</p>
<p>– A gyerekeket el kell hívni onnan. Mivel Joseph ugyis mindent
tud, ő menjen értük. Különösen arra kell ügyelni, hogy a vőnk meg
ne sejtsen semmit.</p>
<p>Atyám le volt sujtva. Fogai közt mormogta:</p>
<p>– Micsoda katasztrófa!</p>
<p>Anyám, akit hirtelen düh fogott el, ráduplázott:</p>
<p>– Mindig is sejtettem, hogy ez a zsivány csak a napot lopja s
végre is megint a nyakunkra szabadul! Mintha az ember remélhetne
valami jót is egy Davranche-tól!…</p>
<p>És atyám végigsimított a homlokán, ahogy a felesége
szemrehányásait fogadni szokta.</p>
<p>Anyám még hozzátette: <span class="pagenum"><a name="Page_201"
id="Page_201">-201-</a></span></p>
<p>– Adj pénzt Josephnek, hogy rögtön fizesse ki az osztrigákat.
Még csak az kellene, hogy ránk is ismerjen az a koldus! Szép
jelenet volna a hajón! Menjünk a túlsó részbe s legyen rá gondod,
hogy az az ember közelünkbe ne férkőzhessen!</p>
<p>Felkelt s mindketten elsiettek, miután előbb egy ötfrankost
nyomtak a kezembe.</p>
<p>Nővéreim csodálkozva várták vissza atyámat. Azt mondtam nekik,
hogy mama kissé rosszul érzi magát a tenger miatt s odafordultam az
osztrigáshoz:</p>
<p>– Mivel tartozunk, uram?</p>
<p>És úgy szerettem volna bácsimnak szólítani!</p>
<p>Felelt:</p>
<p>– Két frank ötvennel.</p>
<p>Odanyujtottam neki az ötfrankost. Aprót adott vissza.</p>
<p>Elnéztem a kezét, azt a szegény, agyonráncosodott matróz-kezet s
az arcába is belenéztem, abban a vén, siralmasan szomorú,
meggyötört arcba, magamban mondogatva:</p>
<p>– Ez hát az én nagybácsim, a papa fivére, a nagybácsikám!</p>
<p>Tíz sou borravalót adtam neki. Hálálkodott:</p>
<p>– Isten áldja meg a fiatalurat!</p>
<p>Akárcsak az alamizsnát köszöngető kéregetők! Eszembe jutott,
hogy odaát mennyit koldulhatott!</p>
<p>Nővéreim elképedve szemlélték bőkezűségemet.</p>
<p>Mikor a két frankot visszaadtam atyámnak, anyám meglepődve
kérdezte meg:</p>
<p>– Három frankba került?… Lehetetlen!</p>
<p>Szilárd hangon jelentettem ki:</p>
<p>– Tíz sou borravalót is adtam! <span class="pagenum"><a name=
"Page_202" id="Page_202">-202-</a></span></p>
<p>Anyám rándult egyet s a szemem közé meredt:</p>
<p>– Megőrültél? Tíz sou-t adni egy ilyen… egy ilyen
csavargónak?…</p>
<p>De nem folytatta, mert atyám a vejük felé intett a szemével.</p>
<p>Aztán csend lett.</p>
<p>Előttünk, a láthatáron, violás árnyék emelkedett ki a tengerből.
Jersey volt.</p>
<p>Ahogy a rakpart felé közeledtünk, vad vágy fogott el, még
egyszer látni Jules bácsit, odamenni hozzá, mondani neki valami
vigasztaló gyöngédséget.</p>
<p>Mivel azonban már senki sem evett több osztrigát, Jules eltűnt,
kétségkívül abban a piszkos hajófenéki lyukban, ahol nyomorult
életét tengette.</p>
<p>Mikor pedig visszautaztunk, a saint-malo-i gőzössel jöttünk,
hogy ne találkozzunk újra vele. Anyámat a nyugtalanság
emésztette.</p>
<p>Sohasem láttam többé atyám fivérét!</p>
<p>Ez az oka annak, amit láttál, hogy néha ötfrankost adok egy-egy
csavargónak. <span class="pagenum"><a name="Page_203" id=
"Page_203">-203-</a></span></p>
<div class="chapter">
<h2>Úton.</h2>
</div>
<h3>I.</h3>
<p>Cannes-től kezdve tele volt a vasuti kocsi, az utasok csevegtek,
mindenki ismerte egymást. Tarascon mellett valaki megjegyezte: »Itt
szoktak gyilkolni!« S a beszéd arra a titokzatos, megfoghatatlan
gyilkosra fordult, aki két év óta időnként mindig kioltja egy-egy
erre járó utas életét. Mindenki előadta találgatásait, elmondta
véleményét; a nők borzongva néztek ki az üvegtáblák sötét
éjszakájába, félve, hogy az ajtó-ablakban egyszerre csak egy
férfifej bukkan fel. S rémhistóriák kezdődtek mindenféle szörnyű
találkozásokról, őrültekről, akik szembeülnek az emberrel a
gyorsvonatban, kínos órákról, melyeket egy-egy gyanús alak
társaságában élt át az elbeszélő.</p>
<p>Mindenkinek megvolt a saját kis esete, amelyből dícséretesen
kivágta magát, mindenki előhozakodott egy-egy gonosztevővel, akit
ártalmatlanná tett, legyűrt és összekötözött, meglepő körülmények
közt, csodálatos lélekjelenléttel és vakmerőséggel. Egy orvos, aki
minden telét Délen töltötte, szintén sort akart keríteni egy
hasonló kalandra:</p>
<p>– Nekem, – mondta, – sohasem volt alkalmam ilyen dologban
kipróbálni a bátorságomat, <span class="pagenum"><a name="Page_204"
id="Page_204">-204-</a></span> de ismertem egy nőt, – betegem volt
és ma már halott, – akivel a világ legfurcsább története esett meg,
amely egyszersmind rendkívül titokzatos és megható is.</p>
<p>Orosz nő volt, Baranov Mária grófnő, igen előkelő, finom
szépségű hölgy. Köztudomású, milyen szépek az orosz nők, vagy hogy
legalább is mi mennyire szépnek tartjuk őket, helyes
orrocskájukkal, gyöngéd szájukkal, egymáshoz közel eső szemeikkel,
melyeknek olyan meghatározhatatlan, kékesszürke a színe s hideg és
kissé merev bájosságukkal! Van bennük valami gonosz és egyben
csábító, valami büszke és mégis szelíd, gyöngéd és szigorú vonás,
ami tökéletesen elbűvöli a francia embert. Alapjában véve talán
csak a faj- és típus-különbség láttat velem beléjük annyi
mindent.</p>
<p>Orvosa már több év óta tüdőbaj tüneteit észlelte rajta s
mindenáron rá akarta venni, hogy jöjjön Dél-Franciaországba, ő
azonban makacsul ragaszkodott Szentpétervárhoz. Végre a mult
ősszel, betege állapotát reménytelennek látva, az orvos beszélt a
férjjel, aki nejét azonnal Mentonba küldte.</p>
<p>Felült a vonatra, magánosan vonulva az egyik fülkébe, míg
cselédsége egy másik szakaszban helyezkedett el. Az ablakos-ajtónál
maradt, egy kicsit szomorúan nézve ki az elsuhanó mezőkre és
falvakra, nagy elhagyatottság érzésével, hiszen igen sivár élete
volt, gyermekek nélkül, majdnem minden rokonság híjával; s férje,
akinek szerelme régen kihúnyt, most a világ végére küldte, el sem
kísérve őt, mintha csak valami beteg cselédet vitetne a
kórházba.</p>
<p>Iván nevű szolgája minden állomáson bekukkantott, megkérdezni:
úrnőjének nincs-e szüksége <span class="pagenum"><a name="Page_205"
id="Page_205">-205-</a></span> valamire? Vak alázatosságú, öreg
cseléd volt, készségesen minden parancsa teljesítésére.</p>
<p>Leszállt az este, a vonat teljes sebességgel robogott. A
végsőkig elcsigázott grófnő nem tudott aludni. Hirtelen az jutott
eszébe, hogy összeszámlálja a pénzét, melyet férje az utolsó
percben adott át neki, francia aranyakban. Kinyitotta kis tarsolyát
s térdeire ürítette a csillogó fém-halmazt.</p>
<p>Egyszerre csak hideg légáram csapta meg az arcát. Meglepetten
emelte fel a fejét. A kocsiajtó kitárult. Mária grófnő rémült
sietséggel vetette át vállkendőjét az ölébe szórt pénzen s várt.
Pár másodperc telt el, majd egy födetlen fejű, sérült kezű, lihegő
férfi jelent meg, aki estélyi öltözéket viselt. Becsukta az ajtót,
leült, villogó szemmel nézett végig szomszédnőjén, aztán
zsebkendőbe csavarta a csuklóját, melyből folyt a vér.</p>
<p>A fiatal asszony majdnem elájult félelmében. Ez a férfi
bizonyosan látta, amint az aranyait számlálja s most azért jött,
hogy kirabolja és meggyilkolja.</p>
<p>Az idegen egyre mereven nézett rá, elfulladó lélekzettel,
rángatózó arccal: nyilván rögtön rá akar ugrani!</p>
<p>A férfi hirtelen rászólt:</p>
<p>– Asszonyom, ne féljen!</p>
<p>Nem felelt, képtelen lévén csak kinyitni is a száját, – s
hallgatta a saját szíve vad dobogását; fülei zúgtak.</p>
<p>A férfi újra megszólalt:</p>
<p>– Nem vagyok gonosztevő, asszonyom!</p>
<p>A grófnő még mindig nem szólt egy szót sem, teste egy hirtelen
rándulásától azonban térdei összeverődtek s aranyai nekieredve
hulltak egymásután <span class="pagenum"><a name="Page_206" id=
"Page_206">-206-</a></span> a szőnyegre, mint valami csatornából a
kiömlő víz.</p>
<p>A férfi meglepődve bámult a pénzzuhatagra, majd hirtelen
lehajolt, hogy összeszedje a pénzt.</p>
<p>A grófnő rémülten szökkent talpra, földre gurítva egész kincsét
s az ajtóhoz futott, hogy kiugorjon a sinekre. Az idegen látta, mit
akar, átkapta karjaival, leülésre kényszerítette s csuklóit
megragadva, hadarta:</p>
<p>– Értsen meg, asszonyom, én nem vagyok gonosztevő s ezt azzal is
bizonyítom, hogy összeszedem a pénzét és visszaadom önnek. De
elveszett ember vagyok, halott, ha nem segít átjutnom a határon.
Többet nem mondhatok erről. Egy órán belül az utolsó orosz
állomáson leszünk, egy óra húsz perc múlva pedig átlépjük a
birodalom határát. Ha nem gyámolít, elvesztem. Pedig, asszonyom, én
nem öltem, nem raboltam és semmi tisztességbe ütköző dolgot nem
követtem el. Esküszöm önnek! Többet nem mondhatok!</p>
<p>S letérdelt, összeszedni az aranyakat, melyeket még a padok alól
is előkutatott, ahová messzire elgurultak. Aztán, mikor a kis
bőrtasak újra tele lett, egyetlen szó nélkül nyujtotta át
szomszédnőjének s visszaült a fülke túlsó sarkába.</p>
<p>Egyikük sem moccant. Az asszony némaságba dermedt, még mindig
félájultan a rémülettől, de lassanként mégis csillapodva. A
férfinak sem volt egy mozdulata vagy rebbenése sem; egyenesen ült,
maga elé szegezett tekintettel halálos sápadtan. A grófnő olykor
egy-egy hirtelen, gyorsan elkapott tekintetet vetett felé. Harminc
év körüli, nagyon szép ember volt, igen előkelő külsejű.</p>
<p>A vonat tovább futott a homályban, vad sípjelekkel <span class=
"pagenum"><a name="Page_207" id="Page_207">-207-</a></span>
szaggatva meg az éjszakát, olykor lassítva, olykor teljes erővel
gyorsítva haladását. Hirtelen azonban elgyöngült az iram s néhány
füttyentés után egészen megállt a vonat.</p>
<p>Iván jelent meg az ajtóban, úrnője parancsait várva.</p>
<p>Mária grófnő még egyszer végignézett idegen utitársán, aztán
reszkető hangon, hirtelen ezt mondta a szolgának:</p>
<p>– Iván, azonnal hazautazol a grófhoz, nincs rád tovább
szükségem!</p>
<p>A vén cseléd zavarodottan, nagy szemeket kerekítve, dadogta:</p>
<p>– De… kegyelmes asszonykám…</p>
<p>A grófnő elhallgattatta:</p>
<p>– Egy szót se! Mást gondoltam és nem jössz velem. Azt akarom,
hogy itthon maradj Oroszországban. Nesze, itt az utiköltséged
visszafelé. A sapkádat és a köpönyegedet add ide!</p>
<p>A vén cseléd elképedve vette le a fövegét s nyujtotta át
köpönyegét, hozzászokva az uraságok hirtelen és ellenállhatatlan
szeszélyeihez. Aztán, könnyekkel a szemeiben, távozott.</p>
<p>A vonat újra elindult, most már egyenesen a határhoz.</p>
<p>Mária grófnő most a szomszédjához fordult:</p>
<p>– Ez a holmi az öné, uram, ön ezennel Iván, az inasom. De
mindezt csak egy feltétel alatt teszem: sohasem fog többé hozzám
szólni, egy árva szót sem, se köszönetül, sem semmi egyéb ok
miatt!</p>
<p>Az ismeretlen szótlanul hajolt meg.</p>
<p>A vonat nemsokára ismét megállt s egyenruhás emberek vizsgálták
át a kocsikat. A grófnő odanyujtotta nekik írásait s a fülke
sarkában ülő férfira mutatott: <span class="pagenum"><a name=
"Page_208" id="Page_208">-208-</a></span></p>
<p>– Ez az inasom, Iván; tessék az útlevele!</p>
<p>A vonat újra elindult.</p>
<p>Egész éjszaka így maradtak, kettesben, teljes némaságban.</p>
<p>Reggelre, amint megérkeztek egy német állomásra, az ismeretlen
leszállt; majd visszajött az ajtóba:</p>
<p>– Bocsássa meg, asszonyom, hogy megszegem ígéretemet; de én
megfosztottam önt az inasától s így illő, hogy helyettesítsem.
Nincs szüksége valamire?</p>
<p>A grófnő hidegen válaszolt:</p>
<p>– Menjen, küldje át a szobalányomat!</p>
<p>A férfi engedelmeskedett. Aztán eltűnt.</p>
<p>Mikor az asszony egy-egy vasuti étkezőben kiszállt, mindig
meglátta az idegent, aki távolról nézte. Így érkeztek Mentonba.</p>
<h3>II.</h3>
<p>Az orvos egy pillanatra elhallgatott, aztán újra kezdte:</p>
<p>– Egyszer, mikor éppen betegeimet fogadtam a rendelőmben, egy
magas fiatalember lépett be hozzám s így szólt:</p>
<p>– Doktor úr, Baranov Mária grófnő felől bátorkodom érdeklődni.
Noha ő nem ismer engem, egyike vagyok férje barátainak.</p>
<p>Ezt feleltem:</p>
<p>– A grófnő állapota reménytelen. Nem fog visszatérni
Oroszországba.</p>
<p>Az idegen egyszerre csak zokogni kezdett, aztán felkelt s
tántorogva ment ki, mint valami részeg.</p>
<p>Még aznap este megmondtam a grófnőnek, <span class=
"pagenum"><a name="Page_209" id="Page_209">-209-</a></span> miféle
érdeklődő tudakozódott az egészsége felől. Úgy láttam, mélyen
megindult s elbeszélte nekem ezt az egész imént elmondott
históriát. És hozzátette:</p>
<p>– Ez az ember, akit nem is ismerek, valóságos árnyékommá
szegődött s mindig látom, valahányszor kimozdulok. Különös módon
néz rám, de sohasem szólított meg.</p>
<p>Elgondolkodott s még megjegyezte:</p>
<p>– Hopp, fogadjunk, hogy most is az ablakaim alatt van!</p>
<p>Elhagyta a pamlagot, szétvonta a függöny szárnyait s kimutatott:
csakugyan ott volt az az ember, aki nálam járt s most a sétány
egyik padján ült, a szálló felé emelt szemekkel. Észrevett
bennünket, felkelt s elment, anélkül hogy a fejét visszafordította
volna.</p>
<p>Így lettem tanuja ennek a megragadó és fájdalmas valaminek: két
lény néma szerelmének, akik nem is ismerték egymást.</p>
<p>Az idegen egy megmentett állat odaadásával szerette a grófnőt,
halálos hálával és alázattal. Mindennap eljött hozzám, megkérdezni:
»Hogy van Ő?« – mert kitalálta, hogy felfedeztem a titkát. S
gyötrelmesen sírt, látva, hogy az imádott nő napról-napra
gyöngébbre és sápadtabbra válik.</p>
<p>A grófnő viszont ezt mondta:</p>
<p>– Csak egyszer beszéltem ezzel a furcsa emberrel s mégis mintha
már húsz esztendeje ismerném!</p>
<p>Ha olykor szembetalálkoztak, az asszony komoly bájú mosollyal
fogadta a férfi köszönését. Láttam rajta, hogy most boldog, hiszen
őt, az elhagyatott és halálba omló lényt végre szerette valaki, és
mily hódolattal és állhatatossággal, <span class="pagenum"><a name=
"Page_210" id="Page_210">-210-</a></span> mily túlzott
költőiséggel, mily mindenre kész önfeláldozással! S mégis, híven a
maga egzaltált makacsságához, a grófnő kétségbeesetten utasította
el a közeledés minden lehetőségét: nem akarta megtudni imádója
nevét, nem akart szót váltani vele. Mondogatta:</p>
<p>– Nem, nem, ez elrontaná ezt a különös barátságot. Idegeneknek
kell maradnunk az egymás számára!</p>
<p>Gyakran, beteg órái végtelenségében, fel-felkelt pamlagáról,
hogy szétnyissa a függönyöket s megpillantsa az ablak alatt a
férfit. S mikor látta, hogy ott ül mozdulatlanul a padon, ajkain
mosollyal tért vissza párnái közé.</p>
<p>Egy reggel, tíz óra tájban, meghalt. Mikor kiléptem a szállóból,
az idegen sietett hozzám, feldúlt arccal: már tudta a hírt.</p>
<p>– Szeretném látni, csak egy másodpercre, az ön jelenlétében! –
mondta.</p>
<p>Karonfogtam s visszafordultam az épületbe.</p>
<p>Amint a halott ágya elé ért, megragadta a hideg kezet s végtelen
hosszú csókkal tapadt rá. Aztán, mint egy őrült rohant el.</p>
<p>Az orvos ismét elhallgatott, majd újra megszólalt:</p>
<p>– Íme, ez a legkülönösebb vasuti kaland, amelyről tudok. És
hozzá kell tennem, hogy az emberek a világ legbolondosabb
teremtései.</p>
<p>Egy nő félhangon mormolta maga elé:</p>
<p>– Az a két teremtés nem volt olyan eszelős, mint ön véli,… azok
ketten… azok…</p>
<p>De nem tudta folytatni, szavai könnybe fultak. Hogy
lecsöndesítsük, egyébre tereltük a szót s így nem tudhattuk meg,
mit akart voltaképpen mondani. <span class="pagenum"><a name=
"Page_211" id="Page_211">-211-</a></span></p>
<div class="chapter">
<h2>„Kegyetlen“ anyó.</h2>
</div>
<h3>I.</h3>
<p>Nem voltam már Virelogne-ban vagy tizenöt esztendeje. Az ősszel
aztán újra odakerültem, vadászatra, Serval barátomhoz, aki végre
megint felépíttette a kastélyát, amit a poroszok leromboltak
volt.</p>
<p>Mindig végtelenül szerettem ezt a vidéket. Vannak a világnak
gyönyörűséges zugai, amelyek valóságos érzéki varázzsal hatnak a
szemre. Az ember fizikai szerelemmel szereti őket. Mindenki, akit
vonz a föld, őriz a szívében gyöngéd emlékeket egy-egy forrásról,
erdőről, tóról vagy dombról, amelyet gyakran látott és amely úgy
meg tudta hatni, mint a boldogság eseményei. Olykor a gondolat
visszafordul egy-egy olyan erdei zughoz, partrészlethez vagy
virágokkal bepúderezett gyümölcsöshöz is, amelyet csak
egyetlenegyszer láttunk, valamely vidám napunkon, de amely mégis
úgy megmarad a szívünkben, mint némely asszonyoknak a képe, akiket
az utcán pillantottunk meg világos és áttetsző ruháikban és akik
testünkben-lelkünkben otthagyták a ki nem elégített, feledhetetlen
vágyat, a boldogság szenzációját, a boldogságét, amelyhez odaértünk
egy pillanatra a könyökünkkel. <span class="pagenum"><a name=
"Page_212" id="Page_212">-212-</a></span></p>
<p>Virelogne-ban az egész tájat szerettem, ahogy meg volt hintve
apró erdőkkel és átszelve patakokkal, amelyek úgy nyargaltak a
talajban, mint a föld vérvivő erei. Rákászni lehetett bennük, meg
pisztrángokat és angolnákat fogni! Micsoda isteni élvezet az!
Helyenként fürödni is lehetett s az ember gyakran bukkant
vízi-szalonkákra a magas fűben, amely ezeknek a vékony
vízfolyásoknak a partján nőtt.</p>
<p>Könnyen suhantam előre, akár a kecskék és két kutyámat néztem,
amelyek szimatolva törtettek elibém. Serval, jobbra tőlem vagy száz
méterre, egy lucernatáblát vert föl. Megkerültem a bokrokat,
amelyek a saudres-i erdőt határolják s egy kunyhó romjai tűntek a
szemembe.</p>
<p>Hirtelen visszaemlékeztem rá, milyennek láttam ezt az épületet,
mikor legutoljára itt jártam, 1869-ben. Akkor szőlővel volt
befuttatva és tyúkok kapirgáltak az ajtaja előtt. Van-e szomorúbb,
mint egy ilyen halott ház, felmeredő, roncsolt, baljós
maradványaival, mint egy csontváz?</p>
<p>Arra is visszaemlékeztem, hogy itt egy derék nénike vendégelt
meg egy pohár borral, mikor egyszer nagyon el voltam fáradva s
akkor Serval a ház lakóinak a történetét is elmondta. A gazdát, aki
régi vadorzó volt, a csendőrök lelőtték. A fiú, akit én is láttam,
nagy, mogorva fickó volt, szintén elszánt vadpusztító hírében.
Sauvage-nak hívták őket. »Kegyetlenék«-nek.</p>
<p>Az igazi nevük volt ez, vagy így csúfolták őket?</p>
<p>Odakurjantottam Servalnak. Jött, hosszú gémlépéseivel.</p>
<p>Megkérdeztem tőle:</p>
<p>– Mi lett ennek a háznak a lakóival?</p>
<p>A következő történetet beszélte el. <span class=
"pagenum"><a name="Page_213" id="Page_213">-213-</a></span></p>
<h3>II.</h3>
<p>Mikor a háborút megüzenték, a Sauvage-fiú, aki akkor
harminchároméves volt, bevonult és az anyja magára maradt
otthonukban. Nem igen sajnálták az öreget, mert tudták róla, hogy
van pénze.</p>
<p>Egyedül maradt tehát ebben a házban, amely olyan elszigetelten
áll, messzi a falutól, az erdő szélén. Az öregasszony különben nem
félt, ugyanolyan fából volt faragva ő is, mint a családja
férfitagjai, magas és sovány teremtés volt, aki ritkán nevetett és
akivel nem tréfálóztak soha. A föld leányainak különben sem áll
nevetésre a szájuk. A férfiak, azok tehetik! De ezeknek a nőknek
szomorú és szűk körű a lelkük, komor és fénytelen az életük. A
parasztember tanul egy kevés lármás vidámságot a kocsmában,
életetársa azonban komoly marad, örökösen szigorúra merevedik az
arca. A parasztasszonyok arcizmai egyáltalán nem tanulják meg a
nevetés mozdulatait.</p>
<p>Sauvage anyó folytatta rendes életét a kunyhóban, amelyet
nemsokára belepett a hó. Hetenként egyszer bejárt a faluba,
kenyeret és egy kevés húst venni; aztán visszatért a kalyibájába.
Mikor arról beszéltek, hogy farkasok járnak, az öregasszony puskát
akasztott a vállára, a fia rozsdás puskáját, amelynek az agya
kikopott a sok kézdörzsölődéstől. Különös látvány volt, ahogy a
hosszú Sauvage anyó, kissé előrehajolva, lassú léptekkel
dagasztotta a havat, miközben a fegyver csöve fölmeredt a fekete
főkötő fölé, amely szorosan feszült az öregasszony fejére,
eltakarva a fehér hajat, úgyhogy nem láthatta soha senki.
<span class="pagenum"><a name="Page_214" id=
"Page_214">-214-</a></span></p>
<p>Egy nap aztán megérkeztek a poroszok. Szétosztották őket a
lakosok közt, kinek-kinek a vagyoni és kereseti állapota szerint.
Az öregről tudták, hogy gazdag, tehát négy poroszt kapott.</p>
<p>A négy katona mind nagydarab legény volt, akiknek a bőrük is
szőke volt, mint a hajuk, – a szemük meg kék – és akik kövérek
maradtak a sok átkínlódott viszontagság után is, – és jó fiúk is,
noha meghódított országban jártak. Ahogy itt éltek négyen e körül
az idős asszony körül, igyekeztek mindenképpen előzékenyek lenni
iránta, megkímélték, – amennyire csak tehették, – minden
fáradságtól és költségtől. Ott lehetett látni mind a négyőjüket
reggelenként a kút körül, – amint ingujjra vetkőzve mosakodtak,
bőven locsolva meg a vízzel fehér és rózsaszínű északi testüket a
vad, havas napokon is, miközben Sauvage anyó ki-bejárt körülöttük,
a reggelit készítve. Aztán azt is látni kellett, hogy súrolta fel a
négy porosz a konyhát, hogy törülgette az ablakokat, aprította a
fát, hámozta a krumplit, mosta ki a szennyest, szóval hogy hogyan
végezték el a ház minden dolgát, akár csak négy jó fiú, aki az
anyja körül sürög-forog.</p>
<p>Az öreg azonban szüntelenül csak a saját fiára gondolt, a nagy,
sovány, horgasorrú, barnaszemű fiára, akinek a nagy bajusza olyan
volt a szája körül, mint egy lószőr-pamacs. Mindennap megkérdezte,
mindegyik katonától, akiket az ő tűzhelyéhez osztottak ki:</p>
<p>– Nem tudjátok, merre jár a huszonhármas francia mars? Az én
fiam abba’ ment el.</p>
<p>És azok feleltek: »Mink nem tudni őtet hol vagy…« – és amikor
megértették az asszony fájdalmát és nyugtalanságát, ezer apró
kedveskedéssel halmozták el, hisz valahol messze nekik <span class=
"pagenum"><a name="Page_215" id="Page_215">-215-</a></span> is volt
édesanyjuk. Az öregasszony különben szerette is ezt a négy
ellenséges katonát; mert a parasztokban nincs meg a hazafias
gyűlölködés, – ez csak a felsőbb osztályok sajátsága. Az alázatos
szívűek, akik a legtöbbet fizetik, mert szegények és mert minden új
teher csak őket nyomja jobban, – azok, akiket tömegesen ölnek le,
akik az igazi ágyútölteléket teszik, – hiszen ők vannak legtöbben,
– akik végül is a legkeservesebben szenvedik meg a háború vad
nyomorát, – hiszen ők a leggyengébbek és a legkevésbbé ellenállók,
– ezek az egyszerű emberek nem értenek meg semmit abból a harci
dühből, abból az izguló becsület-kultuszból és azokból a
mondvacsinált politikai komplikációkból, amelyek félév alatt tönkre
tudnak tenni két nemzetet, győztest és legyőzöttet egyformán.</p>
<p>A környéken, ha a Sauvage anyó németjei szóba kerültek, azt
mondták az emberek:</p>
<p>– Na, azok ott négyen jó fészekre találtak.</p>
<p>Egy reggel aztán, mikor az öregasszony egyedül volt otthon, a
messzeségben egy embert vett észre, aki a síkon át az ő háza felé
igyekezett. Csakhamar megismerte, az a gyalogosember volt, aki a
leveleket szokta szétosztani. A levélhordó összehajtogatott
papírlapot adott át neki, az öregasszony pedig elővette a tokból a
pápaszemét, amelyet varrásnál szokott használni. Aztán olvasta:</p>
<div class="blockquot">
<p>Sauvage-né asszony, jelen soraimmal szomorú hírt tudatok. A maga
fia, a Victor, tegnap elesett, egy ágyúgolyó úgyszólván derékba
szakította őtet. Én egészen a közelében voltam, tekintve, hogy
egymás mellett szolgáltunk a századnál és ő mondta nekem, hogy
azonnal értesítsem <span class="pagenum"><a name="Page_216" id=
"Page_216">-216-</a></span> magát, ha nekije valami baja találna
lenni.</p>
<p>A Victor zsebibül kivettem az óráját, azt majd visszaviszem
magának, ha a háborúnak vége lesz.</p>
<p>Tisztelem és üdvözlöm</p>
<p class="right"><i>Césaire Rivot</i>,<br />
közkatona a 23-ik mars második<br />
századjában.</p>
</div>
<p>A levél dátuma háromhetes volt.</p>
<p>Az öregasszony nem sírt. Mozdulatlan maradt, annyira meglepődve
és elképesztve, hogy még szenvedni sem tudott. »Hát a Victort is
megölték« – gondolta. Aztán lassanként mégis megjelentek szemében a
könnyek és a fájdalom elborította a szívét. Gondolatai is
megvilágosodtak, szörnyű, gyötrelmes egymásutánban. Többé nem
csókolja meg már a nagyfiát, soha többé! A csendőrök megölték az
apát, a poroszok megölték a fiút… Az ágyúgolyó szétzúzta a derekát.
És úgy rémlett neki, mintha látná az iszonyúságot: a lehanyatló
fejet a nyitvamaradt szemekkel, miközben a száj a nagy bajusz tövét
rágja, ahogy Victor szokta volt, mikor nagyon haragudott…</p>
<p>Vajjon mit csináltak a holttesttel? Ha legalább visszaadták
volna neki a gyermekét, mint ahogy a férjét is visszaadták, a
golyóval a homloka közepén…</p>
<p>Egyszerre hangok zaját hallotta. A poroszok voltak, akik
hazajöttek a faluból. Az öregasszony gyorsan elrejtette a levelet a
zsebébe és nyugodtan, a rendes arckifejezésével fogadta a
katonákat. A szemét volt ideje előbb jól megtörölgetni.</p>
<p>A négy porosz mind röhögött, oda voltak <span class=
"pagenum"><a name="Page_217" id="Page_217">-217-</a></span>
örömükben, mert egy szép nyulacskát hoztak magukkal – persze,
biztosan lopták – és jelekkel mutogatták az öregnek, hogy most
valami jó falat kerül az asztalra.</p>
<p>Sauvage anyó rögtön hozzálátott a villásreggeli elkészítéséhez,
de mikor le kellett volna vágnia a nyulat, nem volt hozzá
bátorsága. Pedig nem ez volt az első nyúl, amelyet megölt! Az egyik
katona aztán végzett az áldozattal, nagyot ütve öklével a nyúl füle
tövére.</p>
<p>Amint az állat kiszenvedett, az öregasszony lehúzta a bőrt a
vörös testről; a vértől azonban, amelyet látnia kellett, mert ott
jártak benne az ujjai és mert belepte a kezeit, a vértől, amelynek
érezte elhűlő langyosságát és a megalvadását, egyszerre
tetőtől-talpig reszketni kezdett: egyre a nagyfiát látta, derékba
törve, éppen ilyen véresen, mint ezt a még vonagló állati
testet.</p>
<p>Ő is asztalhoz ült a poroszaival, de enni nem tudott egy falatot
sem. A katonák elpusztították a nyulat, őrá ügyet sem vetettek. Ő
pedig a szeme sarkából nézte őket, szó nélkül, egy gondolatot
érlelgetve, de olyan szenvtelen arccal, hogy semmit sem vettek
észre.</p>
<p>Az öregasszony hirtelen megszólalt:</p>
<p>– Lám, még a neveteket se tudom, pedig már jó egyhónapja, hogy
együtt vagyunk.</p>
<p>Azok megértették, persze nem minden kínlódás nélkül, hogy mit
akar a gazdasszonyuk, aztán megmondták a nevüket. De neki ez nem
volt elég; feliratta velük a nevüket egy papírra, a családjuk
címével együtt, azzal föligazítva pápaszemét nagy orrára, jól
megnézte az ismeretlen írást, majd összehajtogatta a lapot s
betette a zsebébe, a levél fölé, amely a fia halálát közölte vele.
<span class="pagenum"><a name="Page_218" id=
"Page_218">-218-</a></span></p>
<p>Mikor az étkezésnek vége volt, azt mondta az embereknek:</p>
<p>– Most pedig dolgozom egy kicsit értetek.</p>
<p>És szénát kezdett hordani fel a padlásra, ahol a katonák aludni
szoktak.</p>
<p>Azok csodálkoztak ezen a műveleten, de ő elmagyarázta, hogy így
majd kevésbbé fognak fázni a padláson. Erre segítettek neki a
szénahordásban. Felhalmozták a kötegeket egészen a szalmatetőig és
ilymódon valóságos nagy szobát raktak ki maguknak, amelynek a négy
fala meleg és illatos takarmányból volt és amelyben csodálatosan jó
alvás igérkezett.</p>
<p>Estebédnél az egyik poroszt nyugtalanította, hogy Sauvage anyó
még mindig nem eszik semmit. Az öregasszony azt állította, hogy
görcsei vannak. Azután jó nagy tüzet rakott, hogy fölmelegedjen, a
négy német pedig felmászott a pihenőhelyére azon a létrán, amelyet
minden este használtak.</p>
<p>Mihelyt a padlásajtó becsukódott mögöttük, az öregasszony
elvette a létrát, majd zajtalanul kinyitotta a kifelé szóló ajtót,
hogy aztán szalmakötegekkel térjen vissza, amelyekkel telerakta a
konyhát. Mezítláb járt-kelt a hóban, oly csöndben, hogy nem
hallhatta meg senki. Olykor-olykor fölfigyelt a négy alvó katona
zengő és egyenetlen horkolására.</p>
<p>Mikor úgy vélte, hogy mindent eléggé előkészített, az egyik
szalmaköteget bevetette a tűzhelyre s mikor a köteg tüzet fogott,
szétszórta a többi szalma közé, azzal kiment és nézte, mi lesz.</p>
<p>A kunyhó belsejét pár másodperc alatt vad világosság ragyogta
be, aztán rettentő parázshalommá vált az egész, gigászi, ízzó
kemencévé, <span class="pagenum"><a name="Page_219" id=
"Page_219">-219-</a></span> amelynek fénye kicsapott a szűk ablakon
és éles sugarat vetett a hóra.</p>
<p>Erre nagy kiabálás hallatszott a háztető alól, aztán emberi
ordítozás lármája, az ijedtség és rémület szívtépő kiáltásai.
Aztán, mikor a padlásajtó lezuhant a kunyhó belsejébe, a padlásra
tűzoszlop csapott fel, áttörte a szalmatetőt és fölnyilalt az ég
felé, mint egy roppant fáklya lángja. Az egész kunyhó lobogott.</p>
<p>Belülről ekkor már nem hallatszott más, csak a tűzvész
pattogása, a falak recsegése, a gerendák tompa zuhanása. A tető
hirtelen bedőlt és a ház égő váza szikrák nagy, bokros csóváját
röpítette a levegőbe, a füstfelleg közepén.</p>
<p>A fehér síkság a tűz fényében úgy csillogott, mint egy nagy
ezüst lap, amelyet vörösre festettek.</p>
<p>A messzeségben egy harang kezdett kongatni.</p>
<p>Az öreg Sauvage-né pedig ott állt összeomló otthona előtt,
puskával a vállán, a fia puskájával, mert attól félt, hogy
valamelyik áldozat még megmenekülhet.</p>
<p>Mikor látta, hogy mindennek vége, fegyverét bedobta a parázs
közé. Durranás hallatszott.</p>
<p>Emberek szaladtak össze, parasztok meg poroszok.</p>
<p>Az öregasszonyt ott találták egy fatönkön ülve, nyugodtan és
elégedetten.</p>
<p>Egyik német tiszt, aki úgy beszélt franciául, mint egy született
francia, megkérdezte:</p>
<p>– A legényei hol vannak?</p>
<p>Sauvage anyó kinyujtotta sovány karját a tűzvész vörös tömkelege
felé, amely már kihúnyóban volt s erős hangon felelte:</p>
<p>– Odabenn vannak! <span class="pagenum"><a name="Page_220" id=
"Page_220">-220-</a></span></p>
<p>Az emberek köréje tolúltak. A porosz tovább kérdezte:</p>
<p>– A tűz hogyan támadt?</p>
<p>Az öregasszony megmondta:</p>
<p>– Én csináltam az egészet.</p>
<p>Nem hitték el neki, – azt hitték, hogy a szerencsétlenség
egyszeriben megőrjítette. Ekkor azonban, mikor mindenki ott
sereglett körülötte és őt hallgatta, elbeszélte az egész dolgot
elejétől végig, a levél érkezésétől a házába égett emberek utolsó
kiáltásáig. Egyetlen részletet sem felejtett ki, mindent elmondott,
amit érzett és művelt.</p>
<p>Mikor befejezte, a zsebéből előhúzott két papírdarabot és hogy a
tűz utolsó fényénél megkülönböztethesse őket, még egyszer feltette
a pápaszemét, aztán így szólt, felmutatva az egyik lapot:</p>
<p>– Ez itt a Victor halála.</p>
<p>A másikat is felmutatta s a fejével odabökött a vörösen ízzó
romok felé:</p>
<p>– Ez meg ezeknek a neve, hogy írhassatok az
otthonvalósiaknak.</p>
<p>Nyugodtan átnyujtotta a fehér papírt a tisztnek, aki a vállainál
fogva tartotta. És tovább beszélt:</p>
<p>– Irjátok meg nekik, hogy hogy’ esett a dolog és mondjátok meg
apjuknak-anyjuknak, hogy ezt pedig én csináltam, Victoire Simon, a
Sauvage! A »Kegyetlen«-familiábul! El ne felejtsétek!</p>
<p>A tiszt német parancs-szavakat kiáltott. Az öregasszonyt
megragadták s odadobták a háza még meleg falai elé. Aztán tizenkét
ember gyorsan sorba állt, szemközt vele, húsz méternyire. Az
asszony meg se mozdult. Tudta, mi következik. Várt.</p>
<p>Vezényszó harsant, rá azonnal hosszan dördülő <span class=
"pagenum"><a name="Page_221" id="Page_221">-221-</a></span>
csattanás. Egy elkésett lövés egyedül szólalt meg, a többi
után.</p>
<p>Az öregasszony nem esett el. Csak összébb roskadt, mintha alatta
elkaszálták volna a lábát.</p>
<p>A porosz tiszt közelebb lépett. Az asszony teste majdnem derékba
volt szakítva, keze még görcsösen szorította a vértől ázott
levelet.</p>
<hr class="tb" />
<p>Serval barátom még hozzátette a történethez:</p>
<p>– A németek aztán megtorlásul a falu kastélyát rombolták le, az
enyémet.</p>
<p>Én pedig a négy bennégett jámbor legény anyjára gondoltam, meg
annak a másik anyának vad heroizmusára, akit főbelőttek itt e
mellett a fal mellett.</p>
<p>És fölszedtem ott egy apró kődarabot, amely még fekete volt a
koromtól. <span class="pagenum"><a name="Page_222" id=
"Page_222">-222-</a></span></p>
<div class="chapter">
<h2><span class="smaller">FÜGGELÉK</span>.<br />
A millió.</h2>
</div>
<p>A szerény, hivatalnoki család életét élték. A férj korrekt,
nagyon lelkiismeretes miniszteri tisztviselő volt, aki munkáját
szigorú pontossággal végezte. Léopold Bonnin-nak hívták. Ez a
jelentéktelen fiatalember minden téren úgy gondolkodott, ahogyan
gondolkodni kell. Vallásos nevelésben részesült, de később már nem
volt olyan hívő, mióta a Köztársaság az Egyház és az Állam
különválasztására törekedett. Hangosan mondogatta a minisztérium
folyosóin: »Vallásos ember vagyok, sőt nagyon is az, de ez csak azt
jelenti, hogy hiszek Istenben és nem azt, hogy klerikális vagyok.«
Bonnin főleg azt domborította ki mindig, hogy becsületes ember, – a
mellét verte, mikor erről beszélt. És az is volt, becsületes ember,
a szónak a leghétköznapibb értelmében. Pontosan járt be, pontosan
ment el, nem »lógott«, és ha »pénzről volt szó«, nem igen értette a
tréfát. Egyik szegény kollégája leányát vette feleségül, de a
kollégának volt egy gazdag nővére, aki annak idején szerelemből
ment férjhez s most egy milliót mondhatott magáénak. Ez a hölgy
gyermektelen volt, <span class="pagenum"><a name="Page_223" id=
"Page_223">-223-</a></span> ami miatt borzasztóan szomorkodott és
ami miatt vagyonát csak unokahúgára testálhatta.</p>
<p>Ez az örökség járt állandóan a család eszében. Ez a gondolat ott
lebegett a ház fölött, sőt az egész minisztérium fölött is;
mindenki tudta, hogy »Bonnin-ék milliomosok lesznek.«</p>
<p>Gyermeke a fiatal házaspárnak sem volt, de ezt nem is bánták,
nyugodtan élték korlátoltan és békésen tisztes életüket. Lakásuk
tiszta, rendes, zajtalan hely volt, mert csöndesek és mérsékeltek
voltak mindenben s azt gondolták, hogy egy gyerek megzavarná ezt az
életet, ezt az otthont, ezt a nyugalmat.</p>
<p>Nem gátolták meg semmivel, hogy utódaik legyenek; de ha egyszer
az isten nem adott egyet sem, annál jobbnak találták magukra
nézve.</p>
<p>A milliomos nagynéni kétségbe volt esve meddőségük miatt s
tanácsokat adott nekik, amikkel végét vethessék. Annak idején ő is
megpróbált, – eredménytelenül – ezer gyakorlati útmutatást,
amelyeket baráti körből vagy kuruzslóktól kapott; mióta pedig ő
maga túl volt a fogékonyság korán, újabb ezer módszert tanult meg,
amelyekről elhitte, hogy csalhatatlanok. Ha már kétségbeesve
kellett belátnia, hogy sajátmagán nem próbálhatja ki ezeket,
szívósan oktatgatta rájuk a két fiatalt, lépten-nyomon
ismételgetve: »Na, kipróbáltátok-e, amit a minap ajánlottam,
mi?«</p>
<p>A nagynéni meghalt. A fiatalok szívében az a titkos öröm ébredt
fel, amelyet a gyásszal szokott eltakarni az ember önmaga és mások
elől. A lelkiismeret feketébe öltözik, a lélek azonban remeg a
jókedvtől.</p>
<p>Értesítést kaptak, hogy a közjegyzőnél végrendelet <span class=
"pagenum"><a name="Page_224" id="Page_224">-224-</a></span> van
letéve. A templomból egyenesen a közjegyzőhöz szaladtak.</p>
<p>A nagynéni, híven egész élete rögeszméjéhez, millióját a
házaspár elsőszülött gyermekére hagyta, a jövedelem élvezetét a
szülőknek biztosítva halálukig. Ha a fiataloknak három éven belül
nem születnék örököse, a vagyon a szegényekre száll.</p>
<p>El voltak képedve, le voltak sujtva. A férj beteg lett s egy
hétig nem ment be a hivatalba. Mikor fölgyógyult, energikusan
elhatározta, hogy apává lesz.</p>
<p>Félévig olyan elkeseredetten igyekezett a célra, hogy végül is
árnyéka lett önmagának. Most eszébe jutott a sok módszer, amiket a
néni ajánlott, s lelkiismeretesen végigcsinálta mind, de hiába.
Kétségbeesett akarata olyan ál-erőkifejtésekre ragadta, amelyek
csaknem végzetessé váltak ránézve.</p>
<p>Vérszegénység ásta alá egészségét; a sorvadás réme kerülgette.
Az orvos, akit megkérdezett, ráijesztett s visszaterelte csöndes
életmódjába; amely még csöndesebb lett, mint a régi volt, erőpótló
rendszabályokkal.</p>
<p>A minisztériumban vidám pletykák szállingóztak. Mindenki tudta,
hogy felsültek a végrendelettel és az osztályok sorba tréfát űztek
a híres »milliós hecc«-ből. Voltak, akik ugrató tanácsokat adtak
Bonnin-nek; mások elbizakodott hangon ajánlkoztak, hogy eleget
tesznek a bajos végrendeleti pontnak. Főleg egy hatalmas fickó, aki
szörnyű életművész hírében állt és akinek a szerencséje a nők körül
közismert volt a hivatalban, döfködte felé a célzásokat, a sikamlós
kiszólásokat, mondván, hogy húsz perc alatt boldog örökössé tudja
tenni Léopold Bonnint. <span class="pagenum"><a name="Page_225" id=
"Page_225">-225-</a></span></p>
<p>Bonnin egyszer aztán méregbe jött s hirtelen felpattanva, – a
tollszár oda volt dugva a füle mellé, – ráripakodott:</p>
<p>– Uram, maga egy közönséges pimasz; ha nem tisztelném önmagam, a
szeme közé köpnék önnek!</p>
<p>Ki-ki megnevezte a segédeit, a minisztérium három álló napig
ettől izgult. Csak a két ellenfél ügyét tárgyalták a folyosókon,
jegyzőkönyvekről folyt a szó, meg hogy kinek mi a felfogása. Végül
találtak egy formulát, amelyet a négy segéd egyhangúan elfogadott s
amelyhez a két érdekelt is hozzájárult. Komolyan köszöntötték
egymást és kezet fogtak a hivatalfőnök előtt, miközben néhány
bocsánatot kérő szót dadogtak.</p>
<p>A rákövetkező hónapban kimért szertartásossággal köszöngettek
egymásnak, jólnevelt túlbuzgósággal, mint ellenfelekhez illik, akik
szembenálltak. Egy napon aztán, mikor egyszer a folyosó
fordulójában nekiütköztek egymásnak, Bonnin méltóságos
udvariassággal kérdezte: »Nem történt valami baja, uram?« Amire a
másik felelt: »Oh, egyáltalán nem, uram!«</p>
<p>Ettől a pillanattól kezdve illendőnek vélték, hogy mikor
találkoznak, pár szót váltsanak. Aztán lassan-lassan bizalmasak
lettek egymás iránt, megszokták, megértették és megbecsülték
egymást, mint két férfi, akik eddig félreismerték egymás értékét.
Elválhatatlanokká lettek.</p>
<p>Léopold azonban boldogtalan volt a családi életében. Felesége
kínos célzásokkal bántotta, félreérthetetlen döfésekkel. Az idő
pedig múlt; a nagynéni halála óta már egy év telt el. Az örökség
elveszettnek látszott.</p>
<p>Bonnin-né, ha asztalhoz ült, ilyeneket mondott: <span class=
"pagenum"><a name="Page_226" id="Page_226">-226-</a></span></p>
<p>– Alig van valamink ebédre; bezzeg máskép lenne, ha gazdagok
volnánk.</p>
<p>Mikor Bonnin a hivatalba indult, az asszony ezzel adta oda neki
a sétabotját:</p>
<p>– Ha ötvenezer livre járadékunk volna, nem kellene annyit
veszkődnöd odabent, tintanyaló úr!</p>
<p>Ha Bonnin-né esős időben készült valahová, ezt sziszegte:</p>
<p>– Volna csak kocsija az embernek, nem kéne agyonsároznia magát
ilyen ronda időben!</p>
<p>És végül már minden alkalom, minden óra csak arra volt jó, hogy
szemére vessen a férjének valami szégyenletes dolgot, őt
hibáztatva, őt téve felelőssé egyedül a nagy vagyon
elvesztéseért.</p>
<p>Végső kétségbeesésében Bonnin elvitte a feleségét egy híres
orvoshoz, aki, hosszú vizsgálat után, nem mondott semmi bizonyost,
kijelentve, hogy semmi különöset sem talál. Az eset elég gyakran
előfordul, – mondta – a test életével is úgy áll a dolog, mint a
lélekével: amint igen sokszor láthatni házasságokat, amelyeket a
két természet összeférhetetlensége miatt kell felbontani, épúgy
nincs csodálnivaló azon sem, ha más házasságokat a fizikai
összeférhetetlenség tesz meddővé. Ez pedig belekerült negyven
frankba.</p>
<p>Újabb év telt el, és a két házastárs közt kitört a háború, a
szüntelen, kegyetlen harc, melyet valami rettenetes gyűlölet
fűtött. Az asszony egyre ismételte: »Hát nem szörnyű, csak azért
veszteni el egy nagy vagyont, mert az ember egy hülyével állt
össze!« – vagy: »Ha akkor egy másik akad az utamba, ma ötvenezer
livre járadékom lenne!« – vagy: »Vannak emberek, akik mindig csak
útban vannak. Ezek rontanak el mindent.« <span class=
"pagenum"><a name="Page_227" id="Page_227">-227-</a></span></p>
<p>Főleg az estebédek lettek elviselhetetlenek. Léopold, – nem
tudva mit csinálni, – egy este, mikor félt, hogy újra szörnyű
családi jelenet várja, magával vitte a barátját is, Frédéric
Morel-t, azt, akivel majdnem párbajba keveredett. Morel rövidesen a
ház barátja lett, mindkét házasfél tanácsadója, akire
hallgattak.</p>
<p>Már csak félév volt hátra az utolsó határidőig, ameddig a
szegényeknek haladékuk volt a millióra; és Léopold lassanként
megváltoztatta viselkedését feleségével szemben; most ő maga lett
az agresszív, ő osztogatta a szúrásokat homályos célzásaival,
titokzatosan beszélve olyan hivatalnok-feleségekről, akik értettek
hozzá, hogy segítsenek a férjük helyzetén.</p>
<p>Időnként elmesélte egy-egy előléptetés történetét, amely
meglepetésszerűen érte valamelyik tisztviselőt. »A kis Ravinot, aki
már ötödik éve volt számfölötti, most főnökhelyettesi kinevezést
kapott.« Bonnin-né erre így felelt: »No, te ugyan nem tudnád ezt
megcsinálni.«</p>
<p>Amire Léopold elkezdte a vállát vonogatni. »Még ha többet tudna
másnál az a Ravinot! De értelmes felesége van, ez az egész! A
hölgyike értett hozzá, hogy megtessék az osztályfőnöknek és azt
kapja meg tőle, amit csak akar. Az életben az embernek tudnia kell
alkalmazkodni, hogy a körülmények ki ne fogjanak rajta.«</p>
<p>Mit akart mondani voltaképpen Bonnin? És a felesége mit értett
meg mindebből? Mi történt közben? Mindegyiknek külön-külön megvolt
a maga naptárja, amelyen megjelölték, hány nap választja még el
őket a végzetes határidőtől. És minden újabb héten érezték, hogyan
vesz erőt rajtuk az őrület, a kétségbeesett düh, az eszeveszett
reménytelenség, amely már odáig sodorta <span class=
"pagenum"><a name="Page_228" id="Page_228">-228-</a></span> őket,
hogy bűntett elkövetésére is képesek lettek volna, ha a szükség úgy
parancsolja.</p>
<p>És íme, egyszer csak egy reggel Bonnin-né, akinek a szemei
ragyogtak és az egész arca szinte sugárzott, két kezét rátette a
férje vállaira és tekintetével a férfi lelkéig hatolva, – erős és
vidám nézéssel, egészen halkan mondta:</p>
<p>– Azt hiszem, teherbe estem…</p>
<p>A férfinak olyat dobbant a szíve, hogy majd nem hanyatt esett a
rázkódástól. Hevesen a karja közé ölelte a feleségét, eszeveszetten
csókolgatta, a térdére ültette, újra és újra összeszorongatta, mint
egy imádott gyermeket, majd, nem bírva tovább indulatával, sírni
kezdett, zokogott.</p>
<p>Két hónap elmultával már nem volt többé kétségük. Bonnin akkor
orvoshoz vitte a feleségét, hogy konstatáltassa az asszony
állapotát s a kapott bizonyítvánnyal elment a közjegyzőhöz, akinél
a végrendelet le volt téve.</p>
<p>A törvény embere kijelentette, hogy attól a pillanattól kezdve,
amelyben a gyermek létezése kétségtelen, – tekintet nélkül a
születés megtörténtére vagy meg nem történtére, – nekik ad igazat s
felfüggeszti a végrehajtást a terhesség végéig.</p>
<p>Bonnin-éknak fiúk született, akit Dieudonnénak, azaz az Isten
ajándékának neveztek el, mert eszükbe jutott, hogy a királyi
házaknál is ez volt a szokás hasonló esetekben.</p>
<p>Aztán gazdagok lettek.</p>
<p>Egy este pedig, mikor Bonnin hazatért a lakására, ahol
barátjának, Frédéric Morel-nek is ebédelnie kellett volna, a
felesége egyszerű hangon így szólt hozzá:</p>
<p>– Éppen most kértem meg Frédéric barátunkat, <span class=
"pagenum"><a name="Page_229" id="Page_229">-229-</a></span> hogy ne
tegye be ide többet a lábát. Illetlen volt velem szemben.</p>
<p>Bonnin egy másodpercig hálás mosollyal nézett a felesége
szemébe, aztán kitárta a karjait. Az asszony odaröpült hozzá s
hosszan, nagyon hosszan összecsókolóztak, mint két nagyon derék,
nagyon gyöngéd, szívvel-lélekkel egybeforrt házastárshoz illik.</p>
<p>És hallani kell, hogyan szokott Bonnin-né nagyságos asszony
beszélni azokról a nőkről, akiket elbuktatott a szerelem, vagy
akiket szívük nagy fellobbanása a házasságtörésbe sodort.</p>
<hr class="chap" />
<p><span class="pagenum"><a name="Page_230" id=
"Page_230">-230-</a></span></p>
<div class="chapter">
<h2>TARTALOM.</h2>
</div>
<ul class="TOC">
<li>Miss Harriet <span class="ralign"><a href=
"#Page_5">5</a></span></li>
<li>Az örökség <span class="ralign"><a href=
"#Page_31">31</a></span></li>
<li>Denis <span class="ralign"><a href=
"#Page_127">127</a></span></li>
<li>A szamár <span class="ralign"><a href=
"#Page_137">137</a></span></li>
<li>Idill <span class="ralign"><a href=
"#Page_150">150</a></span></li>
<li>A zsineg <span class="ralign"><a href=
"#Page_157">157</a></span></li>
<li>Pincér, egy pohár sört!… <span class="ralign"><a href=
"#Page_167">167</a></span></li>
<li>A keresztelő <span class="ralign"><a href=
"#Page_176">176</a></span></li>
<li>Késő bánat <span class="ralign"><a href=
"#Page_183">183</a></span></li>
<li>Jules bácsi <span class="ralign"><a href=
"#Page_192">192</a></span></li>
<li>Úton <span class="ralign"><a href=
"#Page_203">203</a></span></li>
<li>»Kegyetlen« anyó <span class="ralign"><a href=
"#Page_211">211</a></span></li>
<li>A millió <span class="ralign"><a href=
"#Page_222">222</a></span></li>
</ul>
<hr class="chap" />
</body>
</html>
